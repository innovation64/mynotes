---
{"dg-publish":true,"permalink":"/test//","dgPassFrontmatter":true,"noteIcon":"data:image/webp;base64,UklGRuYRAABXRUJQVlA4INoRAACwWACdASoRAZ4APqlKn0ymI6KlpZMcWMAVCWUGfAQB1T7BnYtQdtfFv0SfDJnhyf2zfk+uX+58L5eqAXdv+zmwUUC/KF/3fNe1esXSw5FrEMgE2dBnlWl4TgZNUcsN9swSLQnQIahxSLyCA2Z7JKmRKqO0Q70zf0pTI7IX7P/qx1wzrINnKe9mTYQKIEto9gF1FoZTDd8Hzf3yfjNIy0EYwYVsnUieaJ17xVWL10n0JVeP7s9L5Onym2xwc1Br86SbOcRqEDSoeXi8/is6wLhrScXCv8ENjUQhIj84s4x217gZKvXacT+YafYByReeA/MF6FIcMmRKRgbQ3U8AdsTUqRzxwrpcSkqHGL8ZFfvyeDEf6k+gwsIiRNMi6hXCgeGRhHVV2EM1JYruQSJohzWYkjoGITPqmtlFmlhjO6G5QpKK0sZdB8Lfp4YzxCY0SFomBdGkc1D0FDl7WFsHtUH0p1VnCtU3Sb84q84CShoReLXcvgPv9SQLw4Icy23ua7gj2Ek8Y7q3+wQqya/EgCD0ppUMByWHbcjP0rwp7t8mpcMGnWZ5/7bZUspuIpNopkVV6pAlzvtdoeXbJxBEf4ic3hshtyXO3r96Aj9Evd/wJXM6y4fpqVjKI6wP0GnSeMzlAknPvmRPoh4iVuqju87cx3MwJ5ADEcW/HCXl0QjaBCe8+3hV5lkfqJQmehnp8VJA5mIcbNxPSk6aUe9+vL/4pRhS7K5lyGJgDXQB/586d/lXJ7LGh0iQZBKNsjEj1oScYtf/7nZtdsFuwyn2Bq5vrc5Z0F7B2GTYf8/16IgF9Iryr8BYMwVhHFJ8h0qGyU7d6cDAWiaHyLWV6Qpby+uhFXWxy940Odo8sX5KMSsdQtnsRDykLIHbjMQhEx2jHVrVz3TQnSL8qBvkFOIOoqUmDj0QTG9EPR7nzJM6r1Bt6Epqt19JAea3l3GyDc8AAP765+343Dchbyk3f5PHEDctQ3DcsjT+6uMvKVllJuk6wMopOuXdr5EW7HkjcZ4nqy4srd2lWi91cFSQMDzWIKG0BJatkn4/XKA9nMI/5GagMGkUipe963OrSSh2NGGkPm6S9hLkvlBtbaIVSK1By/Z6povSCi17raFg/kLtgrukDDTfFhWPBkVaWntvSdGym3AgKEZ3FmiHQ6eLKnYlRY+cn8CKR2b6H2Us1M0lxN6zuoaOlMgzGc2bcNWDE7m4OMXSvS93s2llOUhZHOJb90hVPTah+GbGRDkJfnMVvckmSovh9DmPqfwR5XGaV4JeTG2nb21bbNz8mb5uNqsWKp08ZUNyKZDUIIxmo1JC3LZtNO3QdP9ESENXB1UivRYXL9Gzzcqlrdvt3EpZ/ngUpDnvKpgyxf88IC/hu4JDjzGe/yRz0fu9RODCFbURoo3yxtXHfdVV8zjJu1MxMg2sd0gympWW8iDDojabPouD9QzLXtL8YO/9bgUuGCeEPQO8N34hz7FWkn6ivu8Klf+SNF7pBOV4eGnID82MFg6tkudhfEpGHaFsf5/c18mAVB9iTSjZQfh68gtUuJ6I/O72KzV+wp4pQDPi+QbYyz71JASQWaOgtSzQg0Y9WS6XsXvvH7VQWxxpTp3O3RfMTU6aqjwo0k9NeMvV0RB80Tv0RhCebNb5pl4PGA7GXWfBNSaKfwiowusscLKuI8+5IXr8BT2oye6ELu9g4pVFFnlAd//yyHq3pXBb/9TqZCYY9zxiPNOAqtq8hQwd+cDKqLp+q1b1z/rfpDTVnMkDHSkAzlaKWig0FnVNQNe0xmG20H7pYaTwoxSVNnvhew11isrTF5qUx7yQtEnvelPmx10J8YAbKTkjuPeIsSFsCmMhNzvTxZcoR2ixBGRKmGIrKFqQY/GQONRp2YSqF+uUX2KeuF6B6kjcQlru3uj+xG7s5mIn9uJ0AEgt4fkmum2FL+BXw0G0phvUjAEZeI2depTrvd5JyeSiDUOwpOI9tHgG7JQCyh+/cPSnXnf2uVuQVeYrETfsJ7gMX65oJYmONdH2Ii9joZEcXUXfbwxV85GRK6mToURd8o9OptIodVjxwtj2ow7fUE727CxGiuuuW9BJ7rvjEza9UE6OZ/U7KOH0XVC18XXtMIqczLBnEyF2SSBowE25t3X7NYKInZdN+kwgbgzjFLmwiKxGKSxdJ1RB5Wm8z3cU6yT5TNMFH2KRtpA7TjjGUdsDiCT8I4biX1+KXMO5abhvTtqQJn1eImlDvT+VJo8BRt0xZA5oHUqWYdy4QANEp2cWG2dj7lvPcLx88AycH+0C2LU7BamY/JE9t0VUREIGvoW3YD84qSqNdO0TPkv/QTgHXWXwWhB/vYfhH/qdcevG35T3R99DwePX3vmW63/WYYe7wkm1odP6P3rr8mlqxqM0Nr7G5HzZZigputUadJJPcNLzt2X8PotGl1FAK+SikbdCmmF5rn3TwSiNRuqk8q0B8HxAKbgnrZlVwN+/DgXDtJkR9370VhJ6SutLFm7BwT94gPrXRnAaRBlEOwW9ZmBKdwI8vx3nEOvmNDIheO2sPAWdRFbEDJxqvqu+upx2094RtWLpRQjkhTMzcchMgRhrlMPKKrVrGe0tn1MS2FfAEv51i6tFpQsUj7a5noiLpJ7LyE1KNqE+3rxEQ5sAondPptsuveQimn7qZPHep9yV8eXPUXVc+4oXFO+yM0P7EeyIbFXdYs++FYRP4ZRhgIPHfktMb3/OPWrLYJiTjvMjxMhYWzSdk9Opcp8XGasZfJe20FPiORtOBhu3lRZiTzGCzHMriRXK9//S5ttTqcFT7ULanLdT8JUobB661MGqUozu0zqjke7mqmsPcLzuo8gg5JUyRyG7OoYskPUgJIOofl2UEZdWoQY3k/fn228jt8z6yf8z+jMZS/X7BfbkSeC/SCUOlxHmsqutNMVGfc7EfZfdtrGFY39xRNBred82DUFYKMl1/jLPonwuILD+YDYY6tUMvtge4sU8y9+c3UlUvVubjAnXF+Ch7VvVADWTgw/biGiRyqVytZsLBbGpjpxoMP8xByNzoRoVY4k6PW+ZBPEIwP3KLlPlOpj1xqIan088EnTdEnUJLVy4Nv2CXxvOQkevOYNLwXbZ+hwa0H60OGADDUbIL0JDz9WWdinWnh/7vFj9/WjirfTSZwkIkbWt9xkab6U38h4nw5fjT114iIpFH/4Vj4xlloMBfUqSw9s0+zH8jYXo2VkxaG5486OM28n/RFlHMzYboUz5r6+8/iqmqeZB2rEMTl2+WD0sfeQRohy86Dax/ZLd4ABmAvWT2LwjJG1w8nwFdbU176n2e++wLQaROSTVVoh5+tdbzPutjRdUk/HH5Q0Mx71aDY47M6y0qu7o8T0txK3BlDgrzcqLzX6Y3RZIHNxdt0PwQ1teO3J1CfdyU2uk6jv2+ctbGjZHWVy0IaPChtMrDfITJ364Cl15b89T4quTwpkl+PkYtdK0/3M5jvndKgXg18o6J5crsBrUMqy2dFka7fsDoseT5Aj/uFJx0j20oyTOlcVVNGqNhaVaqpM62+no0pVRtgWe2efgRje0zmV2Y31bip5W3q9qNa8SalnhUZO5lJK4Wng2pHhdzD+T5wAFNtmjFPrI+gY9wpIVuxvD34H/F9TE7hrwtKoKftVKc4DpVrk64HCbMd1pjWBWT068pGoqhgAdEWCnj1y2/p+IlvhNiJeUCO4wtZvHWCtCbn2KAptk30qDuh6EaxWeg4CvDa7K/qzAhPAwApMX2IJpZmKcWAotuGuS4nUnQYEVDGT3b8nHgIfG6jhY0yOSrsR70v8fO9nDrDPdH68FKPL3glsr3rAqOqQrVW4py2XSqXfeZGNT+5FT1teEIMNbHtijyHoczXaDkEctZsb2PanmKw5pcWJjZ6wISFngViIJxbh5kBKdzxbwDZcWdEsRmOkUa3Qme+OyWyQxZ6T4x5TiAnNmfS0VWCMy2osVZ36XifzvjuLeiVVRGAj1jKWFFdsQPycL6PXU6dI1YrYP4Xv0HrMwO3uee4oYDAGEAzJOj3eZKHSiw7wQGmrN7766Or2PXH1hVUuD8fHvzrlNYEf3s59YXwcbmYfWkl68uklH7Z/bTcDVJ5H4oyionkZTClna4hcbh6YuHJykH5Ape4dSEcI39O+Hhu4/aBOhVPjxiFQTswQlVSvWQMuXOl/2XnYQe8fdZrAotQO/NW6dAf+IcRCz11Bx05DsoWxIEdoDVB5z+1cvEPO9/F0+FXtqlkAncHWWFcHHWy3jkTYa63DL6TOJzHSXzSMMI/p6qak14e6IMp1sazc/cbxPqVHTGMthWEo6DkMQViDNH15h0ehGGI7Eu9HYs0P0e8GkYAdi8Lq4E2fONv3C4LieDHyijrRaAinZCHvdPCUJMTA+VhNYtIeYq/sQE89ZSgVOyQRgKE2XvC6F0MaZSl87TtlpzLZWDe8KsjFJui3I5FXYIgCVXdv5DkYQAa0csrJN2p3wIO7d8MqfYXMtClNtvji76Owu2TGePIhsi8nGwX4MP9fDP+ZMZ+Z67ucEO2HOsDSHgvfNf1P1UJQbG7XFwmS2j2BJNewCC4KrDrGgtGGgsZxgKKZ+GQ9u2E0s0s+uxwdGthOV4ThMxfXzptRQOdioLtpYIkguUQj/GNJOQJepOlRyxVk1BKT1jCKlnYycoCF3mn5ymifAhgn0gVJGqchCnyNNU2u55eSFUrQxXwpEPqNkcgyKjDivScoaHtXBwCu+7AQgCq5AaSs6Y4F6jNJOIhnT2I3eBVeIoB2Lm8P5XE7dIjPvBa3YO3tP/vZCWNmKbbznR8u9rcPLUKSCEiYFus/vSdttQtORMpQONfbEiOGwapHUuYo4iAztv3b8h7Uv1QbHjo43/HeNfJI48M0nHe2P6Yt5joJo+gS+NfYdIUxJEbp0qK0m3A26gnNGXb3X0Pi7mDQWM/muoFAetvHbeqMTMqekGb0abvgCkW+V48ypWXX9SVJgkN5W3w1ZoBOOZb/KnHCuY3B3YD8ACrGeK3TvH0o7nGMBLj697ZSGN8uzKh0NYO9PGaAk63cr4g/ds0WMpwYHU2OFxSQaX5Us4OhkiIyK5p56/zG2OsOVXkRQkOHqzmojhGKbHGN3V/gF0kRoleQE+g4ql2RfcPrGTNzSqqsHuJMJhSmJoVPVYNCMYzndDabgBvGcq8F6619t7Dafray/3hz06bu2bZR10uJaYsuUZb++18/MaejHMro4x0m+8jnflNz1CMcSu//97Vg2B5fjnVwF1UeP/D7jrujGhjKlYXmJiUeybCAGP8fLcprLEgnklgqYsnBFATA0ZWeqESyNoNliP+i+Nn2FuIJWAr6tdC2n/F27H0SIXpqav5ysHYdK5V5oasWQsKUY6xzen/XgIe+QGCUhiJcqtSBWwN6aDlTxkeBzknqYDDZA93bUajg2j+ZrA45uhPJ5RPXQhg2U7bP4gIu6D3Uwa3UEQwGHVtgC2vDJNfOZM6gB7cUk15DrDNRpxi0Tiysfb6xthqNJkt4dxrtpxtz5l/DG7n9GlIZM9maO20BtFQdtL9jOqdRv/REVauOHpxDN6A9tU1JlFgs3O83tZeKxyEX3qsWQzopnKcW5oD0uhSGdgD6/mwcy5HbDPbkCSj3ApmL+L/DSAhZu7qkLv/0eokJpV955UZMspB0UyCBmxRXRgOaMiMhPwCVm0+9EUzhbIYWyoWjkK+7ffRdyLOIAxxH7XGDHtZjrAzmeg7AIMOXONIMkaFb32pj7Qd9wekpMyROvfP96l4vaKk2LdbscFM0Ua0LtDSQMi9euhmiX4f2i4gXcVFIcjIzlCsUH2YqUFzJ3uXx6FmlJoz2o7sYXhx22FfiuqSo8YXEPFqKnCC+fbwN96qk59oXlv5RRKfrQTxgx3VQs8FXm5ZvxvRztP4FRZS8btQhhhHCYmY7FoyjRhvNsr/YdG42zwdr+22DhNSsa2mXnoUJJvq1IShnEQmXOUrak99xPS3iB9DlA2EAeTk6N9B6pxR0ayVfQTVY2f9tPXfbsHUZwj8+CfSr5dl/hyTwo6LrzF1WMAWaCIPM0EwMOefZ9dbChpn619lekfKcDmAG29rqoAAAA"}
---


>[!warning] 【桂林古本】善本偽書
# 序
論曰：餘每覽越人入虢之診，望齊侯之色，未嘗不慨然歎其才秀也。怪當今居世之士，曾不留神醫藥，精究方術，上以療君親之疾，下以救貧賤之厄，中以保身長全，以養其生，但競逐榮勢，企踵權豪，孜孜汲汲，惟名利是務，崇飾其末，忽棄其本，華其外而悴其內。皮之不存，毛將安附焉？卒然遭邪風之氣，嬰非常之疾，患及禍至，而方震慄，降志屈節，欽望巫祝，告窮歸天，束手受敗，齎百年之壽命，持至貴之重器，委付凡醫，恣其所措，咄嗟嗚呼！厥身已斃，神明消滅，變為異物，幽潛重泉，徒為涕泣。痛夫！舉世昏迷，莫能覺悟，不惜其命，若是輕生，彼何榮勢之足云哉！而進不能愛人知人，退不能愛身知己，遇災值禍，身居厄地，蒙蒙昧昧，蠢若遊魂。哀乎！趨勢之士，馳競浮華，不固根本，忘軀徇物，危若冰穀，至於是也！余宗族素多，向餘二百，建安紀元以來，猶未十稔，其死亡者，三分有二，傷寒十居其七。感往昔之淪喪，傷橫夭之莫救。乃勤求古訓，博采眾方，撰用《素問》、《九卷》、《八十一難》、《陰陽大論》、《胎臚藥錄》，並《平脈辨證》，為《傷寒雜病論》合十六卷，雖未能盡愈諸病，庶可以見病知源，若能尋餘所集，思過半矣。夫天布五行，以運萬類，人稟五常，以有五臟，經絡腑俞，陰陽會通，玄冥幽微，變化難極，自非才高識妙，豈能探其理致哉！上古有神農、黃帝、歧伯、伯高、雷公、少俞、少師、仲文，中世有長桑、扁鵲，漢有公乘陽慶及倉公，下此以往，未之聞也。觀今之醫，不念思求經旨，以演其所知，各承家技，終始順舊，省疾問病，務在口給。相對須臾，便處湯藥，按寸不及尺，握手不及足，人迎趺陽，三部不參，動數發息，不滿五十，短期未知決診，九候曾無仿佛，明堂闕庭，盡不見察，所謂窺管而已。夫欲視死別生，實為難矣。孔子云：生而知之者上，學則亞之，多聞博識，知之次也。余宿尚方術，請事斯語。

漢·長沙太守南陽張機  序

---
余聞吾師張紹祖先生之言曰：「吾家傷寒一書，相傳共有一十三稿。每成一稿，傳抄殆遍城邑，茲所存者為第十二稿，餘者或為族人所秘，或付劫灰，不外是矣；叔和所得相傳為第七次稿，與吾所藏者較，其間闕如固多，編次亦不相類，或為叔和所篡亂，或疑為宋人所增刪，聚訟紛如，各執其說。然考晉時尚無刊本，猶是傳抄，唐末宋初始易傳抄為刊刻，遂稱易簡。以此言之，則坊間所刊者，不但非漢時之原稿，恐亦非叔和之原稿也。」餘聆訓之下，始亦疑之，及讀至傷寒例一卷，見其於可汗不可汗，可吐不可吐，可下不可下法，盡載其中，於六經已具之條文並不重引。法律謹嚴，始知坊間所刻之辨可汗不可汗、可吐不可吐、可下不可下、以及發汗吐下後各卷，蓋後人以讀書之法，錯雜其間，而未計及編書之法固不如是也，不然孔氏之徒，問仁者眾，問政者繁，何不各類其類，而憚煩若此耶！吾師諱學正，自言為仲氏四十六世孫，自晉以後遷徙不一。其高祖復初公，自嶺南復遷原籍，寄居光州，遂聚族焉。吾師雖承家學，不以醫名，亦不輕出此書以示人。余得之受業者，殆有天焉。余宿好方術，得針灸之學於永川鄧師憲章公，後隨侍先嚴遊宦嶺南，與吾師同寅，朝夕相過從，見余手執宋本傷寒論，笑問曰：「亦嗜此乎？」時餘年僅弱冠，答曰：「非敢云嗜，尚未得其要領，正尋繹耳。」師曰：「子既好學，復知針灸，可以讀傷寒論矣。吾有世傳抄本《傷寒雜病論》十六卷，向不示人。得人不傳，恐成墜緒。」遂歷言此書顛末，及吾師家世滔滔不倦。先嚴促餘曰：「速下拜。」於是即席拜之，得師事焉。今羅生哲初為吾邑知名人士，從習針灸歷有年所，頗能好餘之所好，餘亦以所得者盡授之，余不負吾師，羅生亦必不負余，故特序其原起，羅生其志之，羅生其勉之。

清·光緒二十年歲次甲午三月桂林左盛德序

---
# 【卷一】平脈法第一
1. 問曰：脈何以知氣血臟腑之診也？師曰：脈乃氣血先見。氣血有盛衰，臟腑有偏勝。氣血俱盛，脈陰陽俱盛；氣血俱衰，脈陰陽俱衰。氣獨盛者，則脈強；血獨盛者，則脈滑。氣偏衰者，則脈微；血偏衰者，則脈濇。氣血和者，則脈緩；氣血平者，則脈平；氣血亂者，則脈亂；氣血脫者，則脈絕。陽迫氣血，則脈數；陰阻氣血，則脈遲。若感於邪，氣血擾動，脈隨變化，變化無窮，氣血使之。病變百端，本原別之。欲知病源，當憑脈變；欲知病變，先揣其本。本之不齊，在人體躬。相體以診，病無遁情。

2. 問曰：脈有三部，陰陽相乘；榮衛血氣，在人體躬；呼吸出入，上下於中；因息遊布，津液流通；隨時動作，肖象形容；春弦秋浮，冬沉夏洪；察色觀脈，大小不同；一時之間，變無經常；尺寸參差，或短或長；上下乖錯，或存或亡；病輒改易，進退低昂；心迷意惑，動失紀綱；願為俱陳，令得分明。師曰：子之所問，道之根源。脈有三部，尺寸及關；榮衛流行，不失衡銓；腎沉心洪，肺浮肝弦；此自經常，不失銖分；出入升降，漏刻周旋；水下百刻，一周循環；當復寸口，虛實見焉；變化相乘，陰陽相干；風則浮虛，寒則牢堅；沉潛水蓄，支飲急弦；動則為痛，數則熱煩；設有不應，知變所緣；三部不同，病各異端；太過可怪，不及亦然；邪不空見，中必有奸；審察表裏，三焦別焉；知其所舍，消息診看；料度臟腑，獨見若神。為子條記，傳與賢人。

3. 師曰：平脈大法，脈分三部。浮部分經，以候皮膚經絡之氣；沉部分經，以候五臟之氣；中部分經，以候六腑之氣。

4. 師曰：脈分寸關尺。寸脈分經以候陽，陽者氣之統也；尺脈分經以候陰，陰者血之注也；故曰陰陽。關上陰陽交界，應氣血升降，分經以候中州之氣。

5. 問曰：經說脈有三菽、六菽重者，何謂也？師曰：脈，人以指按之，如三菽之重者，肺氣也；如六菽之重者，心氣也；如九菽之重者，脾氣也；如十二菽之重者，肝氣也；按之至骨者，腎氣也。假令下利，寸口、關上、尺中悉不見脈，然尺中時一小見，脈再舉頭者，腎氣也；若見損至脈來，為難治。

6. 問曰：東方肝脈，其形何似？師曰：肝者，木也，名厥陰，其脈微弦，濡弱而長，是肝脈也。肝病自得濡弱者，愈也。假令得純弦脈者，死。何以知之？以其脈如弦直，此是肝臟傷，故知死也。

7. 南方心脈，其形何似？師曰：心者，火也，名少陰，其脈洪大而長，是心脈也。心病自得洪大者，愈也。假令脈來微去大，故名反，病在裏也；脈來頭小本大，故曰覆，病在表也。上微頭小者，則汗出；下微本大者，則為關格不通、不得尿，頭無汗者，可治；有汗者，死。

8. 西方肺脈，其形何似？師曰：肺者，金也，名太陰，其脈毛浮也，肺病自得此脈。若得緩遲者，皆愈；若得數者，則劇。何以知之？數者，南方火也。火剋西方金，法當癰腫，為難治也。

9. 北方腎脈，其形何似？師曰：腎者，水也，其脈沉而石。腎病自得此脈者，愈；若得實大者，則劇。何以知之？實大者，長夏土王，土剋北方水，水臟立涸也。

10. 師曰：人迎脈大，趺陽脈小，其常也。假令人迎、趺陽平等，為逆；人迎負趺陽，為大逆。所以然者，胃氣上升，動在人迎；胃氣下降，動在趺陽。上升力強，故曰大；下降力弱，故曰小。反此為逆。大逆則死。

11. 師曰：六氣所傷，各有法度，舍有專屬，病有先後。風中於前，寒中於背；濕傷於下，霧傷於上；霧客皮腠，濕流關節；極寒傷經，極熱傷絡；風令脈浮，寒令脈緊，又令脈急；暑則浮虛，濕則濡濇；燥短以促，火躁而數。風寒所中，先客太陽；暑氣炎熱，肺金則傷；濕生長夏，病入脾胃；燥氣先傷，大腸合肺；壯火食氣，病生於內，心與小腸，先受其害。六氣合化，表裏相傳，臟氣偏勝，或移或干；病之變證，難以殫論，能合色脈，可以萬全。

12. 問曰：上工望而知之，中工問而知之，下工脈而知之，願聞其說。師曰：夫色合脈，色主形外，脈主應內。其色露藏，亦有內外。察色之妙，明堂闕庭。察色之法，大指推之。察明堂，推而下之；察闕庭，推而上之。五色應五臟，如肝色青、脾色黃、肺色白、心色赤、腎色黑，顯然易曉。色之生死，在思用精。心迷意惑，難與為言。

13. 色青者，病在肝與膽。假令身色青，明堂色微赤者，生；白者，死；黃白者，半死半生也。
14. 色赤者，病在心與小腸。假令身色赤，明堂微黃者，生；黑者，死；黃黑者，半死半生也。
15. 色黃者，病在脾與胃。假令身色黃，明堂微白者，生；青者，死；黃青者，半死半生也。
16. 色白者，病在肺與大腸。假令身色白，明堂色微黑者，生；赤者，死；黃赤者，半死半生也。
17. 色黑者，病在腎與膀胱。假令身色黑，明堂色微青者，生；黃者，死；黃赤者，半死半生也。

18. 闕庭脈色青而沉細，推之不移者，病在肝；青而浮大，推之隨轉者，病在膽。
19. 闕庭脈色赤而沉細，推之參差不齊者，病在心；赤而橫戈，推之愈赤者，病在小腸。
20. 闕庭脈色黃，推之如水停留者，病在脾；如水急流者，病在胃。
21. 闕庭脈色青白，推之久不還者，病在肺；推之即至者，病在大腸。
22. 闕庭脈色青黑直下睛明，推之不變者，病在腎；推之即至者，病在膀胱。
23. 明堂闕庭色不見，推之色青紫者，病在中焦有積；推之明於水者，病在上焦有飲；推之黑赤參差者，病在下焦有寒熱。

24. 問曰：色有內外，何以別之？師曰：一望而知者，謂之外；在明堂闕庭，推而見之者，謂之內。

25. 病暴至者，先形於色，不見於脈；病久發者，先見於脈，不形於色；病入於臟，無餘證者，見於脈，不形於色；病痼疾者，見於脈，不形於色也。

26. 問曰：色有生死，何謂也？師曰：假令色黃，如蟹腹者生，如枳實者死。有氣則生，無氣則死，餘色仿此。

27. 師曰：人秉五常有五臟，五臟發五聲，宮、商、角、徵、羽是也；五聲在人，各具一體。假令人本聲角，變商聲者，為金剋木，至秋當死；變宮、徵、羽，皆病，以本聲不可變故也。

28. 人本聲宮，變角聲者，為木剋土，至春當死；變商、徵、羽皆病。
29. 人本聲商，變徵聲者，為火剋金，至夏當死；變宮、角、羽皆病。
30. 人本聲徵，變羽聲者，為水剋火，至冬當死；變角、宮、商皆病。
31. 人本聲羽，變宮聲者，為土剋水，至長夏當死；變角、商、徵皆病。

32. 以上所言，皆人不病而聲先變者。初變可治，變成難瘳。詞聲之妙，差在毫釐，本不易曉，若病至發聲，則易知也。

33. 師曰：持脈，病人欠者，無病也；脈之呻者，病也；言遲者，風也；搖頭言者，裏痛也；行遲者，表強也；坐而伏者，短氣也；坐而下一腳者，腰痛也；裏實護腹，如懷卵物者，心痛也。

34. 病人長歎聲，出高入卑者，病在上焦；出卑入高者，病在下焦；出入急促者，病在中焦有痛處；聲唧唧而歎者，身體疼痛。問之不欲語，語先淚下者，必有憂鬱；問之不語，淚下不止者，必有隱衷；問之不語，數問之而微笑者，必有隱疾。

35. 實則讝語，虛則鄭聲；假令言出聲卑者，為氣虛；言出聲高者，為氣實。欲言手按胸中者，胸中滿痛；欲言手按腹者，腹中滿痛；欲言聲不出者，咽中腫痛。

36. 師曰：脈病人不病，名曰行尸，以無王氣，卒眩僕、不識人者，短命則死；人病脈不病，名曰內虛，以少穀神，雖困無苦。

37. 師曰：脈，肥人責浮，瘦人責沉；肥人當沉今反浮，瘦人當浮今反沉，故責之。

38. 師曰：呼吸者，脈之頭也。初持脈，來疾去遲，此出疾入遲，名曰內虛外實也；初持脈，來遲去疾，此出遲入疾，名曰內實外虛也。

39. 寸口衛氣盛，名曰高；榮氣盛，名曰章；高章相搏，名曰綱。衛氣弱，名曰惵；榮氣弱，名曰卑；惵卑相搏，名曰損。衛氣和，名曰緩；榮氣和，名曰遲；緩遲相搏，名曰沉。

40. 陽脈浮大而濡，陰脈浮大而濡，陰脈與陽脈同等者，名曰緩也。

41. 問曰：二月得毛浮脈，何以處言至秋當死？師曰：二月之時，脈當濡弱。反得毛浮者，故知至秋死。二月肝用事，肝屬木，脈應濡弱，反得毛浮脈者，是肺脈也。肺屬金，金來剋木，故知至秋死。他皆倣此。

42. 師曰：立夏得洪大脈，是其本位，其人病身體苦疼重者，鬚髮其汗；若明日身不疼不重者，不須發汗；若汗濈濈自出者，明日便解矣。何以言之？立夏脈洪大是其時脈，故使然也。四時倣此。

43. 問曰：凡病欲知何時得、何時愈，何以知之？師曰：假令夜半得病者，明日日中愈；日中得病者，夜半愈。何以言之？日中得病、夜半愈者，以陽得陰則解也；夜半得病、明日日中愈者，以陰得陽則解也。

44. 問曰：脈病欲知愈、未愈者，何以別之？師曰：寸口、關上、尺中三處，大小、浮沉、遲數同等，雖有寒熱不解者，此脈陰陽為和平，雖劇當愈。師曰：寸脈下不至關，為陽絕；尺脈上不至關，為陰絕。此皆不治，決死也。若計其餘命生死之期，期以月節剋之也。

45. 脈，浮者在前，其病在表；浮者在後，其病在裏。假令濡而上魚際者，宗氣泄也；孤而下尺中者，精不藏也；若乍高乍卑，乍升乍墜，為難治。

46. 寸口脈緩而遲，緩則陽氣長，其色鮮，其顏光，其聲商，毛髮長；遲則陰氣盛，骨髓生，血滿，肌肉緊薄鮮鞕。陰陽相抱，榮衛俱行，剛柔相得，名曰強也。

47. 寸口脈，浮為在表，沉為在裏；數為在腑，遲為在臟。假令脈遲，此為在臟也。

48. 寸口脈浮緊，浮則為風，緊則為寒。風則傷衛，寒則傷榮。榮衛俱病，骨節煩疼，當發其汗也。

49. 寸口脈浮而數。浮為風，數為熱；風為虛，虛為寒。風虛相搏，則灑淅惡寒也。

50. 問曰：病有灑淅惡寒，而復發熱者，何也？師曰：陰脈不足，陽往從之；陽脈不足，陰往乘之也。何謂陽脈不足？師曰：假令寸口脈微，名曰陽不足。陰氣上入陽中，則灑淅惡寒也。何謂陰脈不足？師曰：假令尺脈弱，名曰陰不足。陽氣下陷入陰中，則發熱也。陰脈弱者，則血虛，血虛則筋急也。其脈濇者，榮氣微也；其脈浮而汗出如流珠者，衛氣衰也。榮氣微者，加燒針則血留不行，更發熱而躁煩也。

51. 寸口脈，陰陽俱緊者，法當清邪中於上焦、濁邪中於下焦。清邪中於上，名曰潔也；濁邪中於下，名曰渾也。陰中於邪，必內慄也，表氣虛微，裏氣不守，故使邪中於陰也；陽中於邪，必發熱、頭痛、項強、頸攣、腰痛、脛酸，所謂陽中霧露之氣。故曰清邪中上、濁邪中下。陰氣為慄，足膝逆冷，便溺妄出，表氣微虛，裏氣微急，三焦相溷，內外不通。上焦怫鬱，臟氣相薰，口爛食斷也；中焦不治，胃氣上衝，脾氣不轉，胃中為濁，榮衛不通，血凝不流。若胃氣前通者，小便赤黃，與熱相搏，因熱作使，游於經絡，出入臟腑，熱氣所過，則為癰膿；若陰氣前通者，陽氣厥微，陰無所使，客氣內入，嚏而出之，聲嗢咽塞；寒厥相追，為熱所擁，血凝自下，狀如豚肝；陰陽俱厥，脾氣孤弱，五液注下；下焦不闔，清便下重，令便數難，齊築湫痛，命將難全。

52. 寸口脈陰陽俱緊者，口中氣出，唇口乾燥，踡臥足冷，鼻中涕出，舌上苔滑，勿妄治也。到七日以來，其人微發熱，手足溫者，此為欲解；或到八日以上，反大發熱者，此為難治。設使惡寒者，必欲嘔也；腹內痛者，必欲利也。

53. 寸口脈陰陽俱緊，至於吐利，其脈獨不解。緊去人安，此為欲解。若脈遲，至六七日，不欲食，此為晚發，水停故也，為未解；食自可者，為欲解。

54. 寸口脈浮而大，有熱，心下反鞕，屬臟者，攻之，不令發汗；屬腑者，不令溲數。溲數則大便鞕，汗多則熱甚。脈遲者，尚未可攻也。

55. 問曰：病有戰而汗出，因得解者，何也？師曰：脈浮而緊，按之反芤，此為本虛，故當戰而汗出也。其人本虛，是以發戰，以脈浮緊，故當汗出而解也。若脈浮數，按之不芤，此人本不虛。若欲自解，但汗出耳，不發戰也。

56. 問曰：病有不戰而汗出解者，何也？師曰：脈大而浮數，故不戰而汗出解也。

57. 問曰：病有不戰、不汗出而解者，何也？師曰：其脈自微，此以曾發汗、若吐、若下、若亡血，以內無津液，此陰陽自和，必自愈，故不戰、不汗出而解也。

58. 問曰：傷寒三日，脈浮數而微，病人身涼和者，何也？師曰：此為欲解也。解以夜半。浮而解者，濈然汗出也；數而解者，必能食也；微而解者，必大汗出也。

59. 脈浮而遲，面熱赤而戰惕者，六七日當汗出而解；反發熱者，差遲。遲為無陽，不能作汗，其身必癢也。

60. 病六七日，手足三部脈皆至，大煩而口噤不能言，其人躁擾者，未欲解也；若脈和，其人不煩，目重，瞼內際黃者，此欲解也。

61. 師曰：伏氣之病，以意候之。今月之內，欲知伏氣，假令舊有伏氣，當須脈之。若脈微弱者，當喉中痛似傷，非喉痹也。病人云：實咽中痛。雖爾，今復宜下之。

62. 師曰：病家人請云「病人苦發熱，身體疼，病人自臥。」師到，診其脈沉而遲者，知其差也。何以知之？凡表有病者，脈當浮大，今反沉遲，故知愈也。假令病人云：腹內卒痛。病人自坐，師到，脈之浮而大者，知其差也。凡裏有病者，脈當沉細，今反浮大，故知愈也。

63. 師曰：病家人來請云「病人發熱煩極」。明日師到，病人向壁臥，此熱已去也。設令脈不和，處言「已愈」；設令向壁臥，聞師到不驚起而盼視，若三言三止，脈之嚥唾者，此詐病也。設令脈自和，處言「此病大重，當須服吐下藥、針灸數十百處乃愈。」

64. 問曰：脈有災怪，何謂也？師曰：假令人病，脈得太陽，與形證相應，因為作湯，比還送湯如食頃，病人乃大吐，若下利、腹中痛。師曰：我前來不見此證，今乃變異，是名災怪。又問曰：何緣得此吐利？師曰：或有舊時服藥，今乃發作，故為災怪耳。
---
# 【卷二】平脈法第二
65. 問曰：脈有陰陽，何謂也？師曰：凡脈大、浮、數、動、滑，此名陽也；凡脈沉、濇、遲、弦、微，此名陰也。凡陰病見陽脈者生，陽病見陰脈者死。

2. 陰陽相搏名曰動，陽動則汗出，陰動則發熱。形冷惡寒者，此三焦傷也。若脈數見於關上，上下無頭尾，如豆大，厥厥然動搖者，名曰動也；脈來緩，時一止復來者，名曰結；脈來數，時一止復來者，名曰促。脈陽盛則促，陰盛則結，此皆病脈。又脈來動而中止，更來小數，中有還者反動，名曰結陰也；脈來動而中止，不能自還，因而復動者，名曰代陰也。得此脈者，必難治。脈陰陽俱促，當病血，為實；陰陽俱結，當亡血，為虛。假令促上寸口者，當吐血，或衄；下尺中者，當下血；若乍促乍結，為難治。脈數者，久數不止，止則邪結，正氣不能復，卻結於臟，故邪氣浮之，與皮毛相得。脈數者，不可下，下之必煩、利不止。

3. 問曰：脈有陽結、陰結者，何以別之？師曰：其脈浮而數，能食不大便者，此為實，名曰陽結也，期十七日當劇；其脈沉而遲，不能食，身體重，大便反鞕，名曰陰結也，期十四日當劇。

4. 脈藹藹如車蓋者，名曰陽結也。
5. 脈累累如循長竿者，名曰陰結也。
6. 脈瞥瞥如羹上肥者，陽氣微也。
7. 脈縈縈如蜘蛛絲者，陰氣衰也。
8. 脈綿綿如瀉漆之絕者，亡其血也。

9. 問曰：脈有殘賊，何謂也？師曰：脈有弦、緊、浮、滑、沉、濇，此六脈，名曰殘賊，能為諸脈作病也。

10. 問曰：脈有相乘，有縱有橫，有逆有順，何謂也？師曰：水行乘火，金行乘木，名曰縱；火行乘水，木行乘金，名曰橫；水行乘金，火行乘木，名曰逆；金行乘水，木行乘火，名曰順也。

11. 問曰：濡弱何以反適十一頭？師曰：五臟六腑相乘，故令十一。

12. 脈陰陽俱弦，無寒熱，為病飲。在浮部，飲在皮膚；在中部，飲在經絡；在沉部，飲在肌肉；若寸口弦，飲在上焦；關上弦，飲在中焦；尺中弦，飲在下焦。

13. 脈弦而緊者，名曰革也。弦者狀如弓弦，按之不移也；緊者如轉索無常也。

14. 脈弦而大，弦則為減，大則為芤；減則為寒，芤則為虛；虛寒相搏，此名為革。婦人則半產、漏下，男子則亡血、失精。

15. 問曰：曾為人所難，緊脈從何而來？師曰：假令亡汗、若吐，以肺裏寒，故令脈緊也；假令咳者，坐飲冷水，故令脈緊也；假令下利，以胃虛冷，故令脈緊也。

16. 寸口脈浮而緊，醫反下之，此為大逆。浮則無血，緊則為寒；寒氣相搏，則為腸鳴。醫乃不知，而反飲冷水，令汗不出。水得寒氣，冷必相搏，其人即䭇。

17. 寸口脈微，尺脈緊，其人虛損多汗，知陰常在，絕不見陽也。

18. 寸口脈浮而大，浮為風虛，大為氣強；風氣相搏，必成癮疹，身體為癢，癢者名曰泄風，久久為痂癩。

19. 寸口脈浮而大，浮為虛，大為實；在尺為關，在寸為格；關則不得小便，格則吐逆。

20. 寸口脈微而濇，微者衛氣不行，濇者榮氣不逮。榮衛不能相捋，三焦無所仰，身體痹不仁。榮氣不足，則煩疼、口難言；衛氣虛者，則惡寒數欠。三焦不歸其部，上焦不歸者，噫而酢吞；中焦不歸者，不能消穀引食；下焦不歸者，則遺溲。

21. 寸口脈微而濇，微者衛氣衰，濇者榮氣不足。衛氣衰則面色黃，榮氣不足則面色青。榮為根，衛為葉，榮衛俱微，則根葉枯槁，而寒慄、咳逆唾腥、吐涎沫也。

22. 寸口脈微而緩，微者衛氣疏，疏則其膚空；緩者衛氣實，實則穀消而水化也。穀入於胃，脈道乃行；水入於經，其血乃成。榮盛則其膚必疏，三焦失經，名曰血崩。

23. 寸口脈弱而緩，弱者陽氣不足，緩者胃氣有餘，噫而吞酸，食卒不下，氣填於膈上也。

24. 寸口脈弱而遲，弱者衛氣微，遲者榮中寒。榮為血，血寒則發熱；衛為氣，氣微者心內飢，飢而虛滿，不能食也。

25. 寸口脈弱而濇，尺中浮大，無外證者，為病屬內傷。

26. 寸口脈弱而濇，尺中濡弱者，男子病失精，女子病赤白帶下。

27. 寸口脈洪數，按之弦急者，當發癮疹。假令脈浮數，按之反平者，為外毒；脈數大，按之弦直者，為內毒，宜升之，令其外出也。誤攻則內陷，內陷則死。

28. 寸口脈洪數，按之急滑者，當發癰膿。發熱者，暴出；無熱者，久久必至也。

29. 寸口脈浮滑，按之弦急者，當發內癰。咳嗽胸中痛，為肺癰，當吐膿血；腹中掣痛，為腸癰，當便膿血。

30. 寸口脈大而濇，時一弦，無寒熱，此為浸淫瘡所致也。若加細數者，為難治。

31. 趺陽脈緊而浮，浮為氣，緊為寒；浮為腹滿，緊為絞痛。浮緊相搏，腸鳴而轉，轉即氣動，膈氣乃下，少陰脈不出，其陰腫大而虛也。

32. 趺陽脈微而緊，緊則為寒，微則為虛，微緊相搏，則為短氣。

33. 趺陽脈大而緊者，當即下利，為難治。

34. 趺陽脈浮，浮則為虛，浮虛相搏，故令氣䭇，言胃氣虛竭也。此為醫咎，責虛取實，守空迫血。脈滑則為噦，脈浮、鼻中燥者，必衄也。

35. 趺陽脈遲而緩，胃氣如經也。趺陽脈浮而數，浮則傷胃，數則動脾，此非本病，醫特下之所為也。榮衛內陷，其數先微，脈反但浮，其人必大便鞕，氣噫不除。何以言之？本以數脈動脾，其數先微，故知脾氣不治，大便必鞕，氣噫不除，令脈反浮；其數改微，邪氣獨留，心中則飢，邪熱不殺穀，潮熱發渴；數脈當遲緩，病者則飢；數脈不時，則生惡瘡也。

36. 趺陽脈浮而濇、少陰脈如經者，其病在脾，法當下利。何以知之？若脈浮大者，氣實血虛也。今趺陽脈浮而濇，故知脾氣不足、胃氣虛也。以少陰脈弦而沉才見，此為調脈，故稱如經也。若反滑而數者，故知當屎膿也。

37. 趺陽脈浮而芤，浮者胃氣虛，芤者榮氣傷。其身體瘦，肌肉甲錯，浮芤相搏，宗氣衰微，四屬斷絕也。

38. 趺陽脈浮而大，浮為氣實，大為血虛，血虛為無陰。孤陽獨下陰部者，小便當赤而難，胞中當虛。今反小便利而大汗出，法應胃家當微，今反更實，津液四射，榮竭血盡，乾煩而不眠，血薄肉消，而成暴液。醫復以毒藥攻其胃，此為重虛，客陽去有期，必下如淤泥而死。

39. 問曰：翕奄沉，名曰滑，何謂也？師曰：沉為純陰，翕為正陽，陽陰和合，故令脈滑，關尺自平。

40. 趺陽脈微沉，食飲自平；少陰脈微滑，滑者，緊之浮名也，此為陰實。其人必股內汗出，陰下濕也。

41. 趺陽脈浮而滑，浮為陽，滑為實，陽實相搏，其脈數疾，衛氣失度。浮滑之脈變為數疾，發熱汗出者，不治。

42. 趺陽脈滑而緊，滑者胃氣實，緊者脾氣強。持實擊強，痛還自傷，以手把刃，坐作瘡也。

43. 趺陽脈沉而數，沉為實，數消穀；緊者，病難治。

44. 趺陽脈伏而濇，伏則吐逆，水穀不化，濇則食不得入，名曰關格。

45. 師曰：病人脈微而濇者，此為醫所病也。大發其汗，又數大下之，其人亡血，病當惡寒，後乃發熱，無休止時。夏月盛熱，欲著複衣；冬月盛寒，欲裸其身。所以然者，陽微則惡寒，陰弱則發熱。此醫發其汗使陽氣微，又大下之令陰氣弱。五月之時，陽氣在表，胃中虛冷，以陽氣內微，不能勝冷，故欲著複衣；十一月之時，陽氣在裏，胃中煩熱，以陰氣內弱，不能勝熱，故欲裸其身。又陰脈遲濇，故知亡血也。

46. 少陰脈弱而濇，弱者微煩，濇者厥逆。

47. 趺陽脈不出，脾不上下，身冷膚鞕。

48. 少陰脈不至，腎氣微，少精血，奔氣促迫，上入胸膈，宗氣反聚，血結心下，陽氣退下，熱歸陰股，與陰相動，令身不仁，此為尸厥，當剌期門、巨闕。

49. 妊娠，脈弦數而細，少腹痛，手心熱，此為熱結胞中，不先其時治之，必有產難。

50. 產後脈洪數，按之弦急，此為濁未下。若濁已下，而脈如故者，此為魂脫，為難治。

51. 諸脈浮數，當發熱而灑淅惡寒。若有痛處，飲食如常者，蓄積有膿也。

52. 問曰：人恐怖者，其脈何狀？師曰：脈形如循絲累累然，其面白脫色也。

53. 問曰：人不飲，其脈何類？師曰：脈自濇，唇口乾燥也。

54. 問曰：人愧者，其脈何類？師曰：脈浮，而面色乍白乍赤也。

55. 師曰：寸口諸微亡陽，諸濡亡血，諸弱發熱，諸緊為寒。諸乘寒者，則為厥，鬱冒不仁，以胃無穀氣，脾濇不通，口急不能言，戰而慄也。

56. 師曰：發熱則脈躁，惡寒則脈靜，脈隨證轉者，為病瘧。

57. 師曰：傷寒，咳逆上氣，其脈散者，死。為其形損故也。

58. 師曰：脈乍大乍小、乍靜乍亂，見人驚恐者，為祟發於膽，氣竭故也。

59. 師曰：人脈皆無病，暴發重病、不省人事者，為厲鬼。治之以祝由，能言者可治，不言者死。

60. 師曰：脈浮而洪，身汗如油，喘而不休，水漿不下，形體不仁，乍靜乍亂，此為命絕也。又未知何臟先受其災？若汗出發潤，喘不休者，此為肺先絕也；陽反獨留，形體如煙薰，直視搖頭者，此為心絕也；唇吻反青，四肢掣習者，此為肝絕也；環口黧黑，油汗發黃者，此為脾絕也；溲便遺失，狂言，目反直視者，此為腎絕也。又未知何臟陰陽前絕？若陽氣前絕、陰氣後竭者，其人死，身色必青；陰氣前絕、陽氣後竭者，其人死，身必赤、腋下溫、心下熱也。

61. 奇經八脈不繫十二經，別有自行道路。其為病總於陰陽，其治法屬十二經。假令督脈為病，脊背強，隱隱痛，脈當微浮而急，按之濇，治屬太陽。

62. 任脈為病，其內結痛疝瘕，脈當沉而結，治屬太陰。
63. 衝脈為病，氣上逆而裏急，脈當浮虛而數，治屬太陰。
64. 帶脈為病，苦腹痛，腰間冷痛，脈當沉而細，治屬少陰。
65. 陽蹻為病，中於側，氣行於外，脈當弦急，按之緩，治屬少陽。
66. 陰蹻為病，中於側，氣行於內，脈當浮緩，按之微急而弦，治屬厥陰。
67. 陽維與諸陽會，其為病在脈外，發寒熱，脈當浮而虛，治屬氣分。
68. 陰維與諸陰交，其為病在脈中，心中痛，手心熱，脈當弦而濇，治屬血分。
69. 陽維維於陽，陰維維於陰，為氣血之別使，不拘一經也。

70. 奇經八脈之為病，由各經受邪，久久移傳，或勞傷所致，非暴發也。

71. 問曰：八脈內傷，何以別之？師曰：督脈傷，柔柔不欲伸，不能久立，立則隱隱而脹；任脈傷，小便多，其色白濁；衝脈傷，時咳不休，有聲無物，勞則氣喘；帶脈傷，回身一周冷；陽蹻傷，則身左不仁；陰蹻傷，則身右不仁；陽維傷，則畏寒甚，皮常濕；陰維傷，則畏熱甚，皮常枯。

72. 問曰：八脈內傷，其脈何似？師曰：督脈傷，尺脈大而濇；任脈傷，關脈大而濇；衝脈傷，寸脈短而濇；帶脈傷，脈沉遲而結；陽蹻傷，脈時大時弦；陰蹻傷，脈時細時弦；陽維傷，脈時緩時弦；陰維傷，脈時緊時濇。問曰：其治奈何？師曰：督脈傷，當補髓；任脈傷，當補精；衝脈傷，當補氣；帶脈傷，當補腎；陽蹻傷，則益膽；陰蹻傷，則補肝；陽維傷，則調衛；陰維傷，則養榮。

73. 問曰：其處方奈何？師曰：相體虛實，察病輕重，採取方法，權衡用之，則無失也。
---
# 【卷三】六氣主客第三
1. 問曰：六氣主客何以別之？師曰：厥陰生少陰，少陰生少陽，少陽生太陰，太陰生陽明，陽明生太陽，太陽復生厥陰，周而復始，久久不變，年復一年，此名主氣；厥陰生少陰，少陰生太陰，太陰生少陽，少陽生陽明，陽明生太陽，復生厥陰，周而復始，此名客氣。

2. 問曰：其始終奈何？師曰：初氣始於大寒，二氣始於春分，三氣始於小滿，四氣始於大暑，五氣始於秋分，終氣始於小雪，仍終於大寒，主客相同，其差各三十度也。

3. 問曰：司天在泉奈何？師曰：此客氣也，假如子午之年，少陰司天，陽明則為在泉，太陽為初氣，厥陰為二氣，司天為三氣，太陰為四氣，少陽為五氣，在泉為終氣；卯酉之年，陽明司天，少陰在泉，則初氣太陰，二氣少陽，三氣陽明，四氣太陽，五氣厥陰，終氣少陰；戌辰之年，太陽司天，太陰在泉；丑未之年，太陰司天，太陽在泉；寅申之年，少陽司天，厥陰在泉；巳亥之年，厥陰司天，少陽在泉；其餘各氣，以例推之。

4. 問曰：其為病也何如？師曰：亦有主客之分也。假如厥陰司天，主勝，則胸脇痛，舌難以言；客勝，則耳鳴，掉眩，甚則咳逆。少陰司天，主勝，則心熱，煩躁，脇痛支滿；客勝，則鼽嚏，頸項強，肩背瞀熱，頭痛，少氣，發熱，耳聾，目瞑，甚則跗腫，血溢，瘡，喑，喘咳。太陰司天，主勝，則胸腹滿，食已而瞀；客勝，則首、面、跗腫，呼吸氣喘。少陽司天，主勝，則胸滿，咳逆，仰息，甚則有血，手熱；客勝，則丹疹外發，及為丹熛，瘡瘍，嘔逆，喉痹，頭痛，嗌踵，耳聾，血溢，內為瘛瘲。陽明司天，主勝，則清復內餘，咳，衄，嗌塞，心膈中熱，咳不止而白血出者死，金居少陽之位，客不勝主也。太陽司天，主勝，則喉嗌中鳴；客勝，則胸中不利，出清涕，感寒則咳也。厥陰在泉，主勝，則筋骨徭并，腰腹時痛；客勝，則關節不利，內為痙強，外為不便。少陰在泉，主勝，則厥氣上行，心痛發熱，膈中眾痹皆作，發於胠脇，魄汗不藏，四逆而起；客勝，則腰痛，尻、股、膝、髀、腨、胻、足病，瞀熱以酸，跗腫不能久立，溲便變。太陰在泉，主勝，則寒氣逆滿，食飲不下，甚則為疝；客勝，則足痿下腫，便溲不時，濕客下焦，發而濡泄，及為陰腫，隱曲之疾。少陽在泉，主勝，則熱反上行，而客於心，心痛發熱，格中而嘔；客勝，則腰腹痛，而反惡寒，甚則下白溺白。陽明在泉，主勝，則腰重，腹痛，少腹生寒，下為鶩溏，寒厥於腸，上衝胸中，甚則喘滿，不能久立；客勝，則清氣動下，少腹堅滿，而數便泄。太陽在泉，以水居水位，無所勝也。

5. 問曰：其勝復何如？師曰：有勝必有復，無勝則無復也。厥陰之勝，則病耳鳴，頭眩，憒憒欲吐，胃膈如寒，胠脇氣并，化而為熱，小便黃赤，胃脘當心而痛，上及兩脇，腸鳴，飧泄，少腹痛，注下赤白，甚則嘔吐，膈不通；其復也，則少腹堅滿，裏急暴痛，厥心痛，汗發，嘔吐，飲食不入，入而復出，筋骨掉眩清厥，甚則入脾，食痹而吐。少陰之勝，則病心下熱，善飢，臍下反動，氣游三焦，嘔吐，躁煩，腹滿而痛，溏泄赤沃；其復也，則燠熱內作，煩躁，鼽嚏，少腹絞痛，嗌燥，氣動於左上行於右，咳則皮膚痛，暴喑，心痛，鬱冒不知人，灑淅惡寒振慄，譫妄，寒已而熱，渴而欲飲，少氣，骨痿，膈腸不便，外為浮腫，噦噫，痱疹，瘡瘍，癰疽，痤痔，甚則入肺，咳而鼻淵。太陰之勝，則火氣內鬱，瘡瘍於中，流散於外，病在胠脇，甚則心痛熱格，頭痛，喉痹，項強，又或濕氣內鬱，寒迫下焦，少腹滿，腰椎痛強，注泄，足下濕，頭重，跗腫，足脛腫，飲發於中，跗腫於上；其復也，則體重，中滿，食飲不化，陰氣上厥，胸中不便，飲發於中，咳喘有聲，頭項痛重，掉瘛尤甚，嘔而密默，唾吐清液，甚則入腎，竊泄無度。少陽之勝，則病熱客於胃，心煩而痛，目赤，嘔酸，善飢，耳痛，溺赤，善驚譫妄，暴熱消爍，少腹痛，下沃赤白；其復也，枯燥，煩熱，驚瘛，咳，衄，心熱，煩躁，便數，憎風，厥氣上行，面如浮埃，目乃瞤瘛，火氣內發，上為口糜，嘔逆，血溢，血泄，發而為瘧，惡寒鼓慄，寒極反熱，嗌絡焦槁，渴飲水漿，色變黃赤，少氣肺痿，化而為水，傳為跗腫，甚則入肺，咳而血泄。陽明之勝，則清發於中，左胠脇痛，溏泄，內為嗌塞，外發頹疝，胸中不便，嗌而咳；其復也，則病生胠脇，氣歸於左，善太息，甚則心痛痞滿，腹脹而泄，嘔苦，咳噦煩心，病在膈中，甚則入肝，驚駭筋攣。太陽之勝，則病痔瘧，發寒厥入胃，則內生心痛，陰中乃瘍，隱曲不利，亙引陰股，筋肉拘苛，血脈凝泣，絡滿血變，或為血泄，皮膚否腫，腹滿時減，熱反上行，頭項囟頂腦戶中痛，目如脫，寒入下焦，則傳為濡泄；其復也，則心胃生寒，胸膈不利，心痛痞滿，頭痛，善悲，時發眩仆，食減，腰椎反痛，屈伸不便，少腹控睪引腰脊上衝心，唾出清水，及為噦噫，甚則入心，善忘，善悲，寒復內餘，則腰尻痛，屈伸不利，股脛足膝中痛。此六氣之病，須謹識之，而弗失也。

6. 師曰：子知六氣，不知五運，未盡其道，今為子言。假如太陽司天，而運當甲己，夫甲己土運也，太陽寒水也，土能剋水，太陽不能正其位也；又如厥陰司天，而逢乙庚金運；少陰少陽司天，而逢丙辛水運；太陰司天，而逢丁壬木運；陽明司天，而逢戊癸火運，其例同也。

7. 問曰：其治法奈何？師曰：風寒暑濕燥熱各隨其氣，有假者反之，甚者從之，微者逆之，采取方法，慎毋亂也。
---
# 【卷三】傷寒例第四
1. 四時八節二十四氣七十二候決病法：立春正月節斗指艮，雨水正月中斗指寅。驚蟄二月節斗指甲，春分二月中斗指卯。清明三月節斗指乙，穀雨三月中斗指辰。立夏四月節斗指巽，小滿四月中斗指巳。芒種五月節斗指丙，夏至五月中斗指午。小暑六月節斗指丁，大暑六月中斗指未。立秋七月節斗指坤，處暑七月中斗指申。白露八月節斗指庚，秋分八月中斗指酉。寒露九月節斗指辛，霜降九月中斗指戌。立冬十月節斗指乾，小雪十月中斗指亥。大雪十一月節斗指壬，冬至十一月中斗指子。小寒十二月節斗指癸，大寒十二月中斗指丑。

2. 二十四氣，節有十二，中氣有十二。五日為一候，氣亦同，合有七十二候。決病生死，此須洞解之也。

3. 陰陽大論云：春氣溫和，夏氣暑熱，秋氣清涼，冬氣冰冽，此則四時正氣之序也。冬時嚴寒，萬類深藏，君子周密，則不傷於寒。觸冒之者，則名傷寒耳。其傷於四時之氣，皆能為病。以傷寒為病者，以其最盛殺厲之氣也，中而即病者，名曰傷寒。不即病，寒毒藏於肌膚，至春變為溫病，至夏變為暑病。暑病者，熱極重於溫也。是以辛苦之人，春夏多溫熱者，皆由冬時觸寒所致，非時行之氣也。凡時行者，春時應暖而反大寒，夏時應熱而反大涼，秋時應涼而反大熱，冬時應寒而反大溫，此非其時而有其氣。是以一歲之中，長幼之病多相似者，此則時行之氣也。夫欲候知四時正氣為病及時行疫氣之法，皆當按斗曆占之。九月霜降節後，宜漸寒，向冬大寒，至正月雨水節後宜解也。所以謂之雨水者，以冰雪解而為雨水故也。至驚蟄二月節後，氣漸和暖，向夏大熱，至秋便涼。從霜降以後，至春分以前，凡有觸冒霜露，體中寒即病者，謂之傷寒也。九月十月，寒氣尚微，為病則輕；十一月十二月，寒冽已嚴，為病則重；正月二月，寒漸將解，為病亦輕。此以冬時不調，適有傷寒之人即為病也。其冬有非節之暖者，名曰冬溫。冬溫之毒，與傷寒大異。冬溫復有先後，更相重沓，亦有輕重，為治不同，證如後章。從立春節後，其中無暴大寒，又不冰雪，而有人壯熱為病者，此屬春時陽氣，發其冬時伏寒，變為溫病。從春分以後，至秋分節前，天有暴寒者，皆為時行寒疫也。三月四月，或有暴寒，其時陽氣尚弱，為寒所折，病熱猶輕；五月六月，陽氣已盛，為寒所折，病熱則重；七月八月，陽氣已衰，為寒所折，病熱亦微。其病與溫相似，但治有殊耳。十五日得一氣，於四時之中，一時有六氣，四六名為二十四氣。然氣候亦有應至仍不至，或有未應至而至者，或有至而太過者，皆成病氣也。但天地動靜，陰陽鼓擊者，各正一氣耳。是以彼春之暖，為夏之暑；彼秋之忿，為冬之怒。是故冬至之後，一陽爻升，一陰爻降也。夏至之後，一陽氣下，一陰氣上也。斯則冬夏二至，陰陽合也；春秋二分，陰陽離也。陰陽交易，人變病焉。此君子春夏養陽，秋冬養陰，順天地之剛柔也。小人觸冒，必嬰暴疹。須知毒烈之氣，留在何經，必發何病，詳而取之。是以春傷於風，夏必飧泄；夏傷於暑，秋必病瘧；秋傷於濕，冬必咳嗽；冬傷於寒，春必病溫。此必然之道，可不審明之。傷寒之病，逐日淺深，以施方治。今世人傷寒，或始不早治，或治不對病，或日數久淹，困乃告醫。醫人又不依次第而治之，則不中病。皆宜臨時消息制方，無不效也。

4. 又土地溫涼，高下不同；物性剛柔，飧居亦異。是故黃帝興四方之問，歧伯舉四治之能，以訓後賢，開其未晤。臨病之工，宜須兩審也。

5. 凡傷於寒，傳經則為病熱，熱雖甚，不死；若兩感於寒而病者，多死。尺寸俱浮者，太陽受病也，當一二日發。以其脈上連風府，故頭項痛，腰脊強。

6. 尺寸俱長者，陽明受病也，當二三日發。以其脈夾鼻絡於目，故身熱、汗出、目痛、鼻乾、不得臥。
7. 尺寸俱弦者，少陽受病也，當三四日發。以其脈循脇絡於耳，故胸脇痛而耳聾。此三經受病，未入於腑者，皆可汗而已。
8. 尺寸俱沉濡者，太陰受病也，當四五日發。以其脈布胃中絡於嗌，故腹滿而嗌乾。
9. 尺寸俱沉細者，少陰受病也，當五六日發。以其脈貫腎絡於肺，繫舌本，故口燥舌乾而渴。
10. 尺寸俱弦微者，厥陰受病也，當六七日發，以其脈循陰器絡於肝，故煩滿而囊縮。此三經受病，已入於腑者，皆可下而已。

11. 傷寒傳經在太陽，脈浮而急數，發熱，無汗，煩躁，宜[[經方Classical formulas/麻黃湯\|麻黃湯]]。
12. 傳陽明，脈大而數，發熱，汗出，口渴，舌燥，宜[[經方Classical formulas/白虎湯\|白虎湯]]。不差，與[[經方Classical formulas/大承氣湯\|承氣湯]]。
13. 傳少陽，脈弦而急，口苦，咽乾，頭暈，目眩，往來寒熱，熱多寒少，宜[[經方Classical formulas/小柴胡湯\|小柴胡湯]]。不差，與[[經方Classical formulas/大柴胡湯\|大柴胡湯]]。
14. 傳太陰，脈濡而大，發熱，下利，口渴，腹中急痛，宜[[茯苓白朮厚朴石膏黃芩甘草湯\|茯苓白朮厚朴石膏黃芩甘草湯]]。
15. 傳少陰，脈沉細而數，手足時厥時熱，咽中痛，小便難，宜[[附子細辛黃連黃芩湯\|附子細辛黃連黃芩湯]]。
16. 傳厥陰，脈沉弦而急，發熱時悚，心煩嘔逆，宜[[桂枝當歸湯\|桂枝當歸湯]]，吐蚘者，宜[[經方Classical formulas/烏梅丸\|烏梅丸]]。

17. 以上皆傳經脈證並治之正法也。若入腑及臟，為傳經變病，治列後條。

18. 若兩感於寒者，一日太陽受之，即與少陰俱病，則頭痛，口乾，煩滿而渴，脈時浮時沉，時數時細，[[大青龍湯加附子湯\|大青龍湯加附子湯]]主之。
19. 二日陽明受之，即與太陰俱病，則腹滿，身熱，不欲食，讝語，脈時高時卑，時強時弱，宜[[大黃石膏茯苓白朮枳實甘草湯\|大黃石膏茯苓白朮枳實甘草湯]]。
20. 三日少陽受之，即與厥陰俱病，則耳聾，囊縮而厥，水漿不入，脈乍弦乍急、乍細乍散，宜[[當歸附子湯\|當歸附子湯]]主之。

21. 以上皆傳經變病，多不可治。不知人者，六日死。若三陰三陽、五臟六腑皆受病，則榮衛不行、臟腑不通而死矣。所謂兩感於寒不免於死者，其在斯乎！其在斯乎！

22. 若不加異氣者，至七日太陽病衰，頭痛少愈也；八日陽明病衰，身熱少歇也；九日少陽病衰，耳聾微聞也；十日太陰病衰，腹減如故，則思飲食；十一日少陰病衰，渴止舌乾，已而嚏；十二日厥陰病衰，囊縱，少腹微下，大氣皆去，病人精神爽也。若過十三日以上，不間，尺寸陷者，大危。若更感異氣，變為他病者，當依壞病證法而治之。若脈陰陽俱盛，重感於寒者，變成溫瘧。陽脈浮滑，陰脈濡弱，更傷於風者，變為風溫。陽脈洪數，陰脈實大，更遇溫熱者，變為溫毒。溫毒，病之最重者也。陽脈濡弱，陰脈弦緊，更遇溫氣者，變為溫疫。以此冬傷於寒，發為溫病，脈之變證，方治如說。

23. 凡人有疾，不時即治，隱忍冀差，以成痼疾，小兒、女子，益以滋甚。時氣不和，便當早言，尋其邪由，及在腠理，以時治之，罕有不愈者。患人忍之，數日乃說，邪氣入臟，則難為制。

24. 凡作湯藥，不可避晨夕，覺病須臾，即宜便治，不等早晚，則易愈矣；如或差遲，病即傳變，雖欲除治，必難為力；服藥不如方法，縱意違師，不須治之。

25. 凡傷寒之病，多從風寒得之，始表中風寒，入裏則不消矣，未有溫覆當而不消散者。不在證治，擬欲攻之，猶當先解表，乃可下之；若表未解，而納不消，必非大滿，猶有寒熱，則不可下；若表已解，而納不消，大滿，大實，腹堅，中有燥屎，自可下之；雖四五日，數下之，不能為禍也。若不宜下，而便攻之，則內虛熱入，協熱遂利，煩躁諸變，不可勝數，輕者因篤，重者必死矣。

26. 夫陽盛陰虛，汗之則死，下之則愈；陽虛陰盛，汗之則愈，下之則死。如是，則神丹安可以誤發，甘遂何可以妄攻？虛盛之治，相背千里，吉凶之機，應若影響，豈容易哉！況桂枝下咽，陽盛即斃；承氣入胃，陰盛以亡，死生之要，在乎須臾，視身之盡，不暇計日。此陰陽虛實之交錯，其候至微，發汗吐下之相反，其禍至速。而醫術淺狹，懵然不知病源，為治乃誤，使病者殞歿，自謂其分，至令冤魂塞於冥路，死屍盈於曠野，仁者鑒此，豈不痛歟！

27. 凡兩感病俱作，治有先後，發表攻裏，本自不同，而執迷用意者，乃云神丹、甘遂合而飲之，且解其表，又除其裏，言巧似是，其理實違。夫智者之舉錯也，常審以慎；愚者之動作也，必果而速。安危之辨，豈可詭哉？世上之士，但務彼翕習之榮，而莫見此傾危之敗，惟明者居然，能護其本，近取諸身，夫何遠焉？

28. 凡發汗，溫暖湯藥，其方雖言日三服，若病劇不解，當促其間，可半日中盡三服。若與病相阻，即使有所覺。病重者，一日一夜，當晬時觀之。如服一劑，病證猶在，故當復作本湯服之；至有不能汗出，服三劑乃解；若汗不出者，死病也。

29. 凡得時氣病，至五六日，而渴欲飲水，飲水不能多，不當與也。何者？以腹中熱尚少，不能消之，便更與人，作病也。至七八日，大渴欲飲水者，猶當依證而與之，與之時常令不足，勿極意也，言能飲一斗，與五升。若飲而腹滿，小便不利，若喘若噦，不可與之也。忽然大汗出，是為自愈也。

30. 凡得病，反能飲水，此為欲愈之病。其不曉病者，但聞病欲飲水者自愈，小渴者，乃強與飲之，因成其禍，不可復救也。

31. 凡得病厥，脈動數，服湯更遲，脈浮大減小，初躁後靜，此皆愈證也。

32. 凡治溫病，可刺五十九穴。又身之穴，三百六十有五，其三十穴灸之有害，七十九穴刺之為災，並中髓也。

33. 脈四損，三日死。平人一息，病人脈一至，名曰四損。
34. 脈五損，一日死。平人二息，病人脈一至，名曰五損。
35. 脈六損，一時死。平人三息，病人脈一至，名曰六損。

36. 四損經氣絕，五損腑氣絕，六損臟氣絕。真氣不行於經，曰經氣絕；不行於腑，曰腑氣絕；不行於臟，曰臟氣絕。經氣絕則四肢不舉，腑氣絕則不省人事，臟氣絕則一身盡冷。

37. 脈盛身寒，得之傷寒；脈虛身熱，得之傷暑。脈陰陽俱盛，大汗出，下之不解者死；脈陰陽俱虛，熱不止者死；脈至乍數乍疏者死；脈至如轉索，按之不易者其日死；讝言妄語，身微熱，脈浮大，手足溫者生；逆冷，脈沉細者，不過一日死矣。此以前是傷寒熱病證候也。

38. 脈濡而弱，弱反在關，濡反在巔；微反在上，濇反在下。微則陽氣不足，濇則無血。陽氣反微，中風汗出，而反躁煩；濇則無血，厥而且寒，陽厥發汗，躁不得眠。陽微則不可下，下之則心下痞鞕。

39. 動氣在右，不可發汗，發汗則衄而渴，心苦煩，飲水即吐。
40. 動氣在左，不可發汗，發汗則頭眩，汗不止則筋惕肉瞤。
41. 動氣在上，不可發汗，發汗則氣上衝，止於心下。
42. 動氣在下，不可發汗，發汗則無汗可發，心中大煩，骨節疼痛，目眩惡寒，食則吐穀，氣不得前。

43. 咽中閉塞，不可發汗，發汗則吐血，氣微欲絕，手足厥冷，欲得蜷臥，不能自溫。

44. 諸脈得數動微弱者，不可發汗，發汗則大便難，腹中乾，胃燥而煩，其形相象，根本異源。

45. 脈濡而弱，弱反在關，濡反在巔；弦反在上，微反在下。弦為陽運，微為陰寒。上實下虛，意欲得溫。微弦為虛，不可發汗，發汗則寒慄，不能自還。咳而發汗，其咳必劇，數吐涎沫，咽中必乾，小便不利，心中飢煩，晬時而發，其形似瘧，有寒無熱，虛而寒慄，蜷而苦滿，腹中復堅，命將難全。

46. 厥逆脈緊，不可發汗，發汗則聲亂、咽嘶、舌萎、聲不得前。

47. 諸逆發汗，病微者難差，劇者必死。

48. 凡發汗，欲令遍身漐漐微似汗，不可令如水流漓。若病不解，當重發汗。若汗多者，不得重發汗，亡陽故也。

49. 凡服湯發汗，中病便止，不必盡劑；

50. 凡用吐湯，中病便止，不必盡劑。

51. 諸四逆厥者，不可吐之；虛家亦然。

52. 凡病胸上諸實，胸中鬱鬱而痛，不能食，欲使人按之，而反有涎唾，下利十餘行，其脈反濇，寸口脈微滑，此可吐之，吐之利則止。

53. 宿食在上脘者，當吐之。

54. 動氣在右，不可下之，下之則津液內竭，咽燥鼻乾，頭眩心悸也。
55. 動氣在左，不可下之，下之則腹內拘急，食飲不下，動氣更劇，雖有身熱，臥則欲蜷。
56. 動氣在上，不可下之，下之則掌中熱煩，身上浮冷，熱汗自泄，欲得水自灌。
57. 動氣在下，不可下之，下之則腹脹滿，卒起頭眩，食則下利清穀，心下痞。
58. 咽中閉塞，不可下之，下之則上輕下重，水漿不下，臥則欲蜷，身急痛，下利日數十行。
59. 諸外實者，不可下之，下之則發微熱，若亡脈厥者，當臍握熱。
60. 諸虛者，不可下之，下之則大渴，求水者易愈，惡水者劇。

61. 脈濡而弱，弱反在關，濡反在巔；弦反在上，微反在下。弦為陽運，微為陰寒。上實下虛，意欲得溫。微弦為虛，虛者不可下也。微弦為咳，咳則吐涎，下之則咳止而利因不休，利不休則胸中如蟲齧，粥入則出，小便不利，兩脇拘急，喘息為難，頸背相引，臂則不仁，極寒反汗出，身冷若冰，眼睛不慧，語言不休，而穀氣多入，此為除中，口雖欲言，舌不得前。

62. 脈濡而弱，弱反在關，濡反在巔；浮反在上，數反在下。浮為陽虛，數為無血。浮為虛，數生熱。浮為虛，自汗出而惡寒，振而寒慄，微弱在關，胸下為急，喘汗而不得呼吸；數為痛，呼吸之中痛在於脇，振寒相搏，形如瘧狀，醫反下之，故令脈數發熱，狂走見鬼，心下為痞，小便淋漓，少腹甚鞕，小便尿血也。

63. 脈濡而緊，濡則衛氣微，緊則榮中寒。陽微衛中風，發熱而惡寒；榮緊胃氣冷，微嘔心內煩。醫謂有大熱，解肌而發汗，亡陽虛煩躁，心下苦痞堅，表裏俱虛竭，卒起而頭眩，客熱在皮膚，悵怏不得眠。不知胃氣冷，緊寒在關元，技巧無所施，汲水灌其身，客熱應時而罷，慄慄而振寒，重被而覆之，汗出而冒巔，體惕而又振，小便為微難。寒氣因水發，清穀不容閑，嘔變反腸出，顛倒不得安，手足為微逆，身冷而內煩，遲欲從後救，安可復追還。

64. 脈浮而緊，浮則為風，緊則為寒，風則傷衛，寒則傷榮，榮衛俱病，骨節煩疼，當發其汗，而不可下也。

65. 脈浮而大，心下反鞕，有熱，屬臟者，攻之，不令發汗；屬腑者，不令溲數。溲數則大便鞕，汗多則越甚。脈遲者，尚未可攻也。

66. 傷寒，脈陰陽俱緊，惡寒發熱，則脈欲厥。厥者，脈初來大，漸漸小，更來漸大，是其候也。如此者惡寒，甚者，翕翕汗出，喉中痛，若熱多者，目赤脈多，睛不慧，醫復發之，咽中則傷；若復下之，則兩目閉，寒多便清穀，熱多便膿血；若熏之，則身發黃；若熨之，則咽燥。若小便利者，可救之；若小便難者，危殆也。

67. 傷寒發熱，口中勃勃氣出，頭痛目黃，衄不可制，陰陽俱虛，貪水者必嘔，惡水者厥。若下之，則咽中生瘡，假令手足溫者，必下重便膿血。頭痛目黃者，下之則目閉。貪水者，下之則脈厥，其聲嚶嚶，咽喉塞；汗之則戰慄。惡水者，下之則裏冷，不嗜食，大便完穀出，汗之則口中傷，舌上白苔，煩躁，脈反數，不大便六七日，後必便血，小便不利也。

68. 凡服下湯，得利便止，不必盡劑。此以前是汗吐下三法之大要也，若能於此例之外，更神而明之，斯道其庶幾乎？
---
# 【卷三】雜病例第五
1. 問曰：上工治未病，何也？師曰：夫治未病者，見肝之病，知肝傳脾，當先實脾。四季脾旺不受邪，即勿補之。中工不曉相傳，見肝之病，不解實脾，惟治肝也。夫肝之病，補用酸，助用焦苦，益用甘味之藥調之。酸入肝，焦苦入心，甘入脾。脾能傷腎，腎氣微弱則水不行，水不行則心火氣盛，心火氣盛則傷肺，肺被傷則金氣不行，金氣不行則肝氣盛，肝必自愈，此治肝補脾之要妙也。肝虛則用此法，實則不可用之。經曰「勿虛虛，勿實實，補不足，損有餘。」是其義也。餘臟准此。

2. 夫人秉五常，因風氣而生長。風氣雖能生萬物，亦能害萬物，如水能浮舟，亦能覆舟。若五臟元真通暢，人即安和。客氣邪風中人多死，千般災難不越三條：一者，經絡受邪，入於臟腑，為內所因也；二者，四肢九竅，血脈相傳，壅塞不通，為外皮膚所中也；三者，房室、金刃、蟲獸所傷。以此詳之，病由多盡。若人能養慎，不令邪風干忤經絡，適中經絡，未流傳臟腑，即醫治之；四肢才覺重滯，即導引、吐納、針灸、膏摩，勿令九竅閉塞；更能無犯王法，禽獸災傷，房室勿令竭乏，服食節其冷熱苦酸辛甘，不遺形體有衰，病則無由入其腠理。腠者，是三焦通會元真之處，為血氣所注；理者，是皮膚臟腑之文理也。

3. 問曰：病人有氣色見於面部，願聞其說。師曰：鼻頭色青，腹中痛，苦冷者死；鼻頭色微黑者，有水氣；色黃者，胸上有寒；色白者，亡血也。設微赤非時者死。其目正圓者痙，不治。又色青為痛，色黑為勞，色赤為風，色黃者便難，色鮮明者有留飲。

4. 師曰:語聲寂寂然喜驚呼者，骨節間病；語聲喑喑然不徹者，心膈間病；語聲啾啾然細而長者，頭中病。

5. 師曰：息搖肩者，心中堅；息引胸中上氣者，咳；息張口短氣者，肺痿唾沫。

6. 師曰：吸而微數者，其病在中焦，實也，下之則愈；虛者不治。在上焦者，其吸促；在下焦者，其吸遠。此皆難治。呼吸動搖振振者，不可治也。

7. 師曰：寸口脈動者，因其王時而動。假令肝王色青，四時各隨其色，肝色青而反色白，非其時也。色脈非時，法皆當病。

8. 問曰：有未至而至，有至而不至，有至而不去，有至而太過，何謂也？師曰：冬至之後，甲子夜半少陽起，少陽之時，陽始生，天得溫和。以未得甲子，天因溫和，此未至而至也；以得甲子，而天猶未溫和，此為至而不至也；以得甲子，而天大寒不解，此為至而不去也；以得甲子，而天溫如盛夏五六月時，此為至而太過也。

9. 問曰：經云「厥陽獨行」，何謂也？師曰：此為有陽無陰，故稱厥陽。

10. 問曰：寸脈沉大而滑，沉則為實，滑則為氣，實氣相搏，血氣入臟即死，入腑即愈，此為卒厥，何謂也？師曰：唇口青，身冷，為入臟，即死；身和自汗出，為入腑，即愈。

11. 問曰：脈脫，入臟即死，入腑即愈，何謂也？師曰：非為一病，百病皆然。譬如浸淫瘡，從口流向四肢者，可治；從四肢流來入口者，不可治。病在外者可治，入裏者即死。

12. 問曰：陽病十八，何謂也？師曰：頭、項痛，腰、脊、臂、腳掣痛。陰病十八，何謂也？師曰：咳，上氣，喘，噦，咽痛，腸鳴，脹滿，心痛，拘急。臟病三十六，腑病三十六，合為一百八病。此外五勞、七傷、六極、婦人三十六病，不在其中。清邪居上，濁邪居下，大邪中表，小邪中裏，䅽飪之邪，從口入者，宿食也。

13. 問曰：病有急當救裏、救表者，何謂也？師曰：病，醫下之，續得下利清穀不止，身體疼痛者，急當救裏；後身疼痛，清便自調者，急當救表也。

14. 夫病痼疾，加以卒病，當先治其卒病，後乃治其痼疾也。

15. 師曰：五臟病，各有所得者，愈；五臟病各有所惡，各隨其所不喜為病。如病者素不喜食，而反暴思之，必發熱也。

16. 夫病在諸臟，欲攻，當隨其所得而攻之。如渴者，與豬苓湯。餘倣此。

17. 夫病者手足寒，上氣腳縮，此六腑之氣絕於外也。下利不禁，手足不仁者，此五臟之氣絕於內也。內外氣絕者，死，不治。

18. 師曰：熱在上焦者，因咳為肺痿；熱在中焦者，為腹堅；熱在下焦者，則尿血，或為淋悶不通。大腸有寒者，多鶩溏；有熱者，便腸垢。小腸有寒者，其人下重便膿血；有熱者，必痔。

19. 問曰：三焦竭，何謂也？師曰：上焦受中焦之氣，中焦未和，不能消穀，故上焦竭者，必善噫；下焦承中焦之氣，中氣未和，穀氣不行，故下焦竭者，必遺溺失便。

20. 問曰：病有積，有聚，有䅽氣，何謂也？師曰：積者，臟病也，終不移處；聚者，腑病也，發作有時，轉輾移痛；䅽氣者，脇下痛，按之則愈，愈而復發，為䅽氣。諸積之脈，沉細附骨。在寸口，積在胸中；微出寸口，積在喉中；在關者，積在臍旁；上關上，積在心下；微出下關，積在少腹；在尺中，積在氣衝；脈出左，積在左；脈出右，積在右；脈左右俱出，積在中央。各以其部處之。
---
# 【卷四】溫病脈證並治第六
1. 溫病有三：曰春溫、曰秋溫、曰冬溫。此皆發於伏氣，夏則病暑，而不病溫。
2. 冬傷於寒，其氣伏於少陰，至春發為溫病，名曰春溫。夏傷於濕，其氣伏於太陰，至秋燥乃大行，發為溫病，名曰秋溫。
3. 氣不當至而至，初冬乃大寒，燥以內收，其氣伏於厥陰，冬至後，天應寒而反溫，發為溫病，名曰冬溫。
4. 春秋病溫，此其常；冬時病溫，此其變。冬時應寒而反大溫，此非其時而蓄其氣，及時不病，至春乃發，名曰大溫。此由冬不藏精，氣失其正，春時陽氣外發，二氣相搏，為病則重。醫又不曉病源，為治乃誤。屍氣流傳，遂以成疫。
5. 病春溫，其氣在上，頭痛，咽乾，發熱，目眩，甚則讝語，脈弦而急，[[小柴胡加黃連牡丹湯\|小柴胡加黃連牡丹湯]]主之。
6. 病秋溫，其氣在中，發熱口渴，腹中熱痛。下利便膿血，脈大而短濇，[[地黃知母黃連阿膠湯\|地黃知母黃連阿膠湯]]主之；不便膿血者，[[經方Classical formulas/白虎湯\|白虎湯]]主之。
7. 病冬溫，其氣在下，發熱，腹痛引少腹，夜半咽中乾痛，脈沉實，時而大數，[[石膏黃連黃芩甘草湯\|石膏黃連黃芩甘草湯]]主之；不大便六七日者，[[大黃黃芩地黃牡丹湯\|大黃黃芩地黃牡丹湯]]主之。
8. 病溫，頭痛，面赤，發熱，手足拘急，脈浮弦而數，名曰風溫，[[黃連黃芩梔子牡丹芍藥湯\|黃連黃芩梔子牡丹芍藥湯]]主之。
9. 病溫，其人素有濕，發熱，唇焦，下利，腹中熱痛，脈大而數，名曰濕溫，[[豬苓加黃連牡丹湯\|豬苓加黃連牡丹湯]]主之。
10. 病溫，舌赤，咽乾，心中煩熱，脈急數，上寸口者，溫邪干心也，[[黃連黃芩阿膠甘草湯\|黃連黃芩阿膠甘草湯]]主之。
11. 病溫，口渴，咳嗽，衄不止，脈浮而數大，此溫邪乘肺也，[[黃芩石膏杏子甘草湯\|黃芩石膏杏子甘草湯]]主之。
12. 病溫，發熱，腰以下有水氣，甚則少腹熱痛，小便赤數，脈急而數，下尺中者，此溫邪移腎也，[[地黃黃柏秦皮茯苓澤瀉湯\|地黃黃柏秦皮茯苓澤瀉湯]]主之。
13. 病大溫，發熱，頭暈，目眩，齒枯，唇焦，讝語，不省人事，面色乍青乍赤，脈急大而數者，[[大黃香蒲湯\|大黃香蒲湯]]主之；若喉閉難下咽者，針少商令出血；若脈乍疏乍數，目內陷者死。
14. 溫病，下之大便溏，當自愈；若下之利不止者，必腹滿，宜[[茯苓白朮甘草湯\|茯苓白朮甘草湯]]主之。
15. 風溫者，因其人素有熱，更傷於風，而為病也，脈浮弦而數。若頭不痛者，[[桂枝去桂加黃芩牡丹湯\|桂枝去桂加黃芩牡丹湯]]主之。若伏氣病溫，誤發其汗，則大熱煩冤，唇焦，目赤，或衄，或吐，耳聾，脈大而數者，宜[[經方Classical formulas/白虎湯\|白虎湯]]；大實者，宜[[經方Classical formulas/大承氣湯\|承氣]]輩；若至十餘日則入於裏，宜[[經方Classical formulas/黃連阿膠湯\|黃連阿膠湯]]。何以知其入裏？以脈沉而數，心煩不臥，故知之也。
16. 病溫，治不得法，留久移於三焦，其在上焦，則舌蹇神昏，宜[[梔子湯\|梔子湯]]；其在中焦，則腹痛而利，利後腹痛，唇口乾燥，宜[[白虎加地黃湯\|白虎加地黃湯]]；其在下焦，從腰以下熱，齒黑，咽乾，宜[[百合地黃牡丹皮半夏茯苓湯\|百合地黃牡丹皮半夏茯苓湯]]。
---
# 【卷五】傷暑病脈證並治第七
1. 傷暑，肺先受之，肺為氣府，暑傷元氣，寸口脈弱，口渴，汗出，神昏，氣短，[[經方Classical formulas/竹葉石膏湯\|竹葉石膏湯]]主之。
2. 傷暑，發熱，汗出，口渴，脈浮而大，名曰中暍，[[白虎加人參黃連阿膠湯\|白虎加人參黃連阿膠湯]]主之。
3. 傷暑，汗出已，發熱，煩躁，聲嘶，脈反浮數者，此為肺液傷，[[百合地黃加牡蠣湯\|百合地黃加牡蠣湯]]主之。
4. 傷暑，心下有水氣，汗出，咳嗽，渴欲飲水，水入則吐，脈弱而滑，[[栝蔞茯苓湯\|栝蔞茯苓湯]]主之。
5. 傷暑，發熱，無汗，水行皮中故也，脈必浮而滑，先以熱水灌之，令汗出，後以[[竹茹半夏湯\|竹茹半夏湯]]與之。
6. 太陽中熱者，暍是也，其人汗出，惡寒，身熱而渴，[[經方Classical formulas/白虎加人參湯\|白虎加人參湯]]主之。
7. 太陽中暍，身熱，疼重，而脈微弱者，以夏月傷冷水，水行皮中所致也，[[豬苓加人參湯\|豬苓加人參湯]]主之，[[經方Classical formulas/一物瓜蒂湯\|一物瓜蒂湯]]亦主之。
8. 凡病暑者，當汗出。不汗出者，必發熱。發熱者，必不汗出也。不可發汗，發汗則發熱，煩躁，失聲，此為肺液枯。息高氣賁者，不治。
9. 傷暑，夜臥不安，煩躁，讝語，舌赤，脈數，此為暑邪干心也，[[黃連半夏石膏甘草湯\|黃連半夏石膏甘草湯]]主之。
10. 太陽中暍，發熱，惡寒，身重疼痛，其脈弦細芤遲，小便已，灑灑然毛聳，手足逆冷；小有勞身即熱，口開，前板齒燥；若發汗，則惡寒甚；加溫針，則發熱甚；數下之，則淋甚。[[白虎加桂枝人參芍藥湯\|白虎加桂枝人參芍藥湯]]主之。
11. 傷暑，脈弱，口渴，大汗出，頭暈者，[[人參石膏湯\|人參石膏湯]]主之。
12. 傷暑者，頭不痛，頭痛者風也，頭重者濕也。
---
# 【卷五】熱病脈證並治第八
13. 熱之為病，有外至，有內生。外至可移，內有定處，不循經序，舍於所合，與溫相似，根本異源。傳經化熱，伏氣變溫，醫多不曉，認為一體，如此殺人，莫可窮極。為子條記，傳與後賢。
14. 熱病，面赤，口爛，心中痛，欲嘔，脈洪而數，此熱邪干心也，[[黃連黃芩瀉心湯\|黃連黃芩瀉心湯]]主之。
15. 熱病，身熱，左脇痛，甚則狂言亂語，脈弦而數，此熱邪乘肝也，[[黃連黃芩半夏豬膽汁湯\|黃連黃芩半夏豬膽汁湯]]主之。
16. 熱病，腹中痛，不可按，體重，不能俯仰，大便難，脈數而大，此熱邪乘脾也，[[大黃厚朴甘草湯\|大黃厚朴甘草湯]]主之。
17. 熱病，口渴，喘，嗽，痛引胸中，不得太息，脈短而數，此熱邪乘肺也，[[黃連石膏半夏甘草湯\|黃連石膏半夏甘草湯]]主之。
18. 熱病，咽中乾，腰痛，足熱，脈沉而數，此熱邪移腎也，[[地黃黃柏黃連半夏湯\|地黃黃柏黃連半夏湯]]主之。
---
# 【卷五】濕病脈證並治第九
19. 濕氣為病，內外上下，四處流行，隨邪變化，各具病形，按法診治，勿失紀綱。濕氣在上，中於霧露，頭痛，項強，兩額疼痛，脈浮而濇者，[[黃耆桂枝茯苓細辛湯\|黃耆桂枝茯苓細辛湯]]主之。
20. 濕氣在下，中於水冷，從腰以下重，兩足腫，脈沉而濇者，[[桂枝茯苓白朮細辛湯\|桂枝茯苓白朮細辛湯]]主之。
21. 濕氣在外，因風相搏，流於經絡，骨節煩疼，臥不欲食，脈浮緩，按之濇，[[Test/桂枝湯\|桂枝湯]]微發其汗，令風濕俱去；若惡寒，身體疼痛，四肢不仁，脈浮而細緊，此為寒氣，並[[Test/桂枝麻黃各半湯\|桂枝麻黃各半湯]]主之。
22. 濕氣在內，與脾相搏，發為中滿，胃寒相將，變為泄瀉。中滿宜[[白朮茯苓厚朴湯\|白朮茯苓厚朴湯]]；泄瀉宜[[經方Classical formulas/理中湯\|理中湯]]；若上干肺，發為肺寒，宜[[經方Classical formulas/小青龍湯\|小青龍湯]]；下移腎，發為淋漓，宜[[經方Classical formulas/五苓散\|五苓散]]；流於肌肉，發為黃腫，宜[[麻黃茯苓湯\|麻黃茯苓湯]]；若流於經絡，與熱氣相乘，則發癰膿；脾胃素寒，與濕久留，發為水飲，與燥相搏，發為痰飲，治屬飲家。
23. 太陽病，關節疼痛而煩，脈沉而細者，此名濕痹。濕痹之候，其人小便不利，大便反快，但當利其小便。
24. 濕家之為病，一身盡疼，發熱，身色如熏黃。
25. 濕家，其人但頭汗出，背強，欲得被覆向火，若下之早，則噦，胸滿，小便不利，舌上滑苔者，以丹田有熱，胸中有寒，渴欲得水，而不能飲，口燥煩也。
26. 濕家下之，額上汗出，微喘，小便利者死；若下利不止者亦死。
27. 問曰：風濕相搏，一身盡疼，法當汗出而解，值天陰雨不止，醫云此可發汗，汗之病不愈者何也？師曰：發其汗，汗大出者，但風氣去，濕氣在，是故不愈也。若治風濕者，發其汗，但微微似欲出汗者，風濕俱去也。
28. 濕家病，身上疼痛，發熱，面黃而喘，頭痛，鼻塞而煩，其脈大，自能飲食，腹中和無病，病在頭中寒濕，故鼻塞，[[鼻塞方\|納藥鼻中]]則愈。
29. 濕家，身煩疼，可與[[經方Classical formulas/麻黃加朮湯\|麻黃加朮湯]]發其汗為宜，慎不可以火攻之。
30. 病者一身盡疼，發熱，日晡所劇者，此名風濕。此病傷於汗出當風，或久傷取冷所致也，可與[[經方Classical formulas/麻黃杏仁薏苡甘草湯\|麻黃杏仁薏苡甘草湯]]。
31. 風濕，脈浮，身重，汗出，惡風者，[[經方Classical formulas/防己黃耆湯\|防己黃耆湯]]主之。
32. 傷寒八九日，風濕相搏，不能自轉側，不嘔，不渴，脈浮虛而濇者，[[經方Classical formulas/桂枝附子湯\|桂枝附子湯]]主之；若大便堅，小便自利者，[[經方Classical formulas/白朮附子湯\|白朮附子湯]]主之。
33. 風濕相搏，骨節疼煩，掣痛，不得屈伸，近之則痛劇，汗出，短氣，小便不利，惡風，不欲去衣，或身微腫者，[[經方Classical formulas/甘草附子湯\|甘草附子湯]]主之。
---
# 【卷五】傷燥病脈證並治第十
34. 傷燥，肺先受之，出則大腸受之，移傳五臟，病各異形，分別診治，消息脈經。
35. 燥病，口渴，咽乾，喘，咳，胸滿痛，甚則唾血，脈浮短而急，此燥邪干肺也，[[竹葉石膏杏子甘草湯\|竹葉石膏杏子甘草湯]]主之；若移於大腸，則大便難，口渴，欲飲熱，脈急大，在下者，[[麻仁白蜜煎\|麻仁白蜜煎]]主之。
36. 燥病，口爛，氣上逆，胸中痛，脈大而濇，此燥邪乘心也，[[梔子連翹甘草栝蔞湯\|梔子連翹甘草栝蔞湯]]主之。
37. 燥病，目赤，口苦，咽乾，脇下痛，脈弦而數，此燥邪乘肝也，[[黃芩牡丹皮栝蔞半夏枳實湯\|黃芩牡丹皮栝蔞半夏枳實湯]]主之。
38. 燥病，色黃，腹中痛不可按，大便難，脈數而滑，此燥邪乘脾也，[[經方Classical formulas/白虎湯\|白虎湯]]主之。
39. 燥病，咽乾，喉痛，少腹急痛，小便赤，脈沉而急，此燥邪移腎也，[[地黃黃柏茯苓栝蔞湯\|地黃黃柏茯苓栝蔞湯]]主之。
---
# 【卷五】傷風脈證並治第十一
40. 風為百病之長，中於面，則下陽明，甚則入脾；中於項，則下太陽，甚則入腎；中於側，則下少陽，甚則入肝。病變不一，慎毋失焉。
41. 風病，頭痛，多汗，惡風，腋下痛，不可轉側，脈浮弦而數，此風邪干肝也，[[經方Classical formulas/小柴胡湯\|小柴胡湯]]主之；若流於腑，則口苦，嘔逆，腹脹，善太息，[[經方Classical formulas/柴胡芍藥枳實甘草湯\|柴胡枳實芍藥甘草湯]]主之。
42. 風病，胸中痛，脇支滿，膺背肩胛間痛，嗌乾，善噫，咽腫，喉痹，脈浮洪而數，此風邪乘心也，[[黃連黃芩麥冬桔梗甘草湯\|黃連黃芩麥冬桔梗甘草湯]]主之。
43. 風病，四肢懈惰，體重，不能勝衣，脇下痛引肩背，脈浮而弦濇，此風邪乘脾也，[[經方Classical formulas/桂枝去桂加茯苓白朮湯\|桂枝去桂加茯苓白朮湯]]主之；若流於腑，則腹滿而脹，不嗜食，[[枳實厚朴白朮甘草湯\|枳實厚朴白朮甘草湯]]主之。
44. 風病，咳而喘息有音，甚則唾血，嗌乾，肩背痛，脈浮弦而數，此風邪乘肺也，[[桔梗甘草枳實芍藥湯\|桔梗甘草枳實芍藥湯]]主之；若流於大腸，則大便燥結，或下血，[[桔梗甘草枳實芍藥加地黃牡丹湯\|桔梗甘草枳實芍藥加地黃牡丹湯]]主之。
45. 風病，面目浮腫，脊痛不能正立，隱曲不利，甚則骨痿，脈沉而弦，此風邪乘腎也，[[經方Classical formulas/柴胡桂枝湯\|柴胡桂枝湯]]主之。
---
# 【卷五】寒病脈證並治第十二
46. 寒之為病，腎先受之，其客於五臟之間，脈引而痛；若客於八虛之室，則惡血住留，積久不去，變而成著，可不慎歟！
47. 寒病，骨痛，陰痹，腹脹，腰痛，大便難，肩背頸項引痛，脈沉而遲，此寒邪干腎也，[[Test/桂枝加葛根湯\|桂枝加葛根湯]]主之；其著也則兩膕痛，[[經方Classical formulas/甘草乾姜茯苓白朮湯\|甘草乾姜茯苓白朮湯]]主之。
48. 寒病，兩脇中痛，寒中行善掣節，逆則頭痛，耳聾，脈弦而沉遲，此寒邪乘肝也，[[經方Classical formulas/小柴胡湯\|小柴胡湯]]主之；其著也，則兩腋急痛，不能轉側，[[柴胡黃芩芍藥半夏甘草湯\|柴胡黃芩芍藥半夏甘草湯]]主之。（小柴胡湯方見傷風）
49. 寒病，胸脇支滿，膺背肩胛間痛，甚則喜悲，時發眩仆而不知人，此寒邪乘心也，[[經方Classical formulas/通脈四逆湯\|通脈四逆湯]]主之；其著也，則肘外痛，臂不能伸，[[經方Classical formulas/甘草瀉心湯\|甘草瀉心湯]]主之。
50. 寒病，腹滿腸鳴，食不化，飧泄，甚則足痿不收，脈遲而濇，此寒邪乘脾也，[[經方Classical formulas/理中湯\|理中湯]]主之；其著也，則髀樞強痛，不能屈伸，[[枳實白朮茯苓甘草湯\|枳實白朮茯苓甘草湯]]主之。
51. 寒病，喘，咳，少氣，不能報息，口唾涎沫，耳聾，嗌乾，此寒邪乘肺也，脈沉而遲者，[[經方Classical formulas/甘草乾姜湯\|甘草乾姜湯]]主之；其著也，則肘內痛，轉側不便，[[枳實橘皮桔梗半夏生姜甘草湯\|枳實橘皮桔梗半夏生姜甘草湯]]主之。
---
# 【卷六】辨太陽病脈證並治 上
1. 太陽之為病，脈浮，頭項強痛而惡寒。
2. 太陽病，發熱，汗出，惡風，脈緩者，名為中風。
3. 太陽病，或已發熱，或未發熱，必惡寒，體痛，嘔逆，脈陰陽俱緊者，名曰傷寒。
4. 傷寒一日，太陽受之。脈若靜者，為不傳；頗欲吐，若躁煩，脈數急者，此為傳也。
5. 傷寒二三日，陽明、少陽證不見者，此為不傳也。
6. 太陽病，發熱而渴，不惡寒者，為溫病；若發汗已，身灼熱者，名曰風溫。風溫為病，脈陰陽俱浮，自汗出，身重，多眠睡，鼻息必鼾，語言難出。若被下者，小便不利，直視失溲；若被火者，微發黃色，劇則如驚癇，時瘈瘲；若火熏之，一逆尚引日，再逆促命期。
7. 病有發熱惡寒者，發於陽也；無熱惡寒者，發於陰也。發於陽七日愈，發於陰六日愈。以陽數七、陰數六故也。
8. 太陽病，頭痛至七日以上自愈者，以行其經盡故也；若欲作再經者，針足陽明，使經不傳則愈。
9. 太陽病欲解時，從巳至未上。
10. 風家表解而不了了者，十二日愈。
11. 病人身大熱，反欲得衣者，熱在皮膚，寒在骨髓也。病人身大寒，反不欲近衣者，寒在皮膚，熱在骨髓也。
12. 太陽中風，陽浮而陰弱。陽浮者，熱自發；陰弱者，汗自出。嗇嗇惡寒，淅淅惡風，翕翕發熱，鼻鳴乾嘔者，[[Test/桂枝湯\|桂枝湯]]主之。
13. 太陽病，項背強儿儿，及汗出、惡風者，[[Test/桂枝加葛根湯\|桂枝加葛根湯]]主之。
14. 太陽病，下之後，其氣上衝者，可與[[Test/桂枝湯\|桂枝湯]]，方用前法；若不上衝者，不可與之。
15. 太陽病三日，已發汗，若吐，若下，若溫針，仍不解者，此為壞病，[[Test/桂枝湯\|桂枝湯]]不可與也。觀其脈證，知犯何逆，隨證治之。
16. 桂枝湯本為解肌，若其人脈浮緊、發熱、汗不出者，不可與也。常須識此，勿令誤也。若酒客病，亦不可與[[Test/桂枝湯\|桂枝湯]]，得之必嘔，以酒客不喜甘故也。
17. 喘家作，[[經方Classical formulas/桂枝加厚朴杏子湯\|桂枝湯加厚朴、杏子]]與之佳。
18. 凡服[[Test/桂枝湯\|桂枝湯]]吐者，其後必吐膿血也。
19. 太陽病，發汗，遂漏不止，其人惡風，小便難，四肢微急，難以屈伸者，[[Test/桂枝加附子湯\|桂枝加附子湯]]主之。
20. 太陽病，下之後，脈促，胸滿者，[[Test/桂枝去芍藥湯\|桂枝去芍藥湯]]主之。
21. 太陽病，下之後，其人惡寒者，[[經方Classical formulas/桂枝去芍藥加附子湯\|桂枝去芍藥加附子湯]]主之。
22. 太陽病，得之八九日，如瘧狀，發熱惡寒，熱多寒少，其人不嘔，清便欲自可，一日二三度發。脈微緩者，為欲愈也；脈微而惡寒者，此陰陽俱虛，不可更發汗、更吐、更下也；面色反有熱色者，未欲解也，以其不能得小汗出，身必癢，宜[[Test/桂枝麻黃各半湯\|桂枝麻黃各半湯]]。
23. 太陽病，初服桂枝湯，反煩不解者，先刺風府、風池，卻與[[Test/桂枝湯\|桂枝湯]]。
24. 太陽病，服桂枝湯後，大汗出，脈洪大者，與[[經方Classical formulas/白虎湯\|白虎湯]]；若形似瘧，一日再發者，宜[[經方Classical formulas/桂枝二麻黃一湯\|桂枝二麻黃一湯]]。
25. 太陽病，服桂枝湯後，大汗出，大煩渴，脈洪大者，[[經方Classical formulas/白虎加人參湯\|白虎加人參湯]]主之。
26. 太陽病，發熱惡寒，熱多寒少。若脈微弱者，此無陽也，不可發汗；脈浮大者，宜[[經方Classical formulas/桂枝二越婢一湯\|桂枝二越婢一湯]]。
27. 太陽病，服桂枝湯，或下之，仍頭項強痛，翕翕發熱，無汗，心下滿，微痛，小便不利者，[[經方Classical formulas/桂枝去桂加茯苓白朮湯\|桂枝去桂加茯苓白朮湯]]主之。
28. 傷寒脈浮，自汗出，小便數，心煩，微惡寒，腳攣急，反與桂枝湯欲攻其表，此誤也。得之便厥、咽中乾、煩躁、吐逆者，作[[經方Classical formulas/甘草乾姜湯\|甘草乾姜湯]]與之，以復其陽；若厥愈、足溫者，更作[[經方Classical formulas/芍藥甘草湯\|芍藥甘草湯]]與之，其腳即伸；若胃氣不和，讝語者，少與[[經方Classical formulas/調胃承氣湯\|調胃承氣湯]]；若重發汗，復加燒針者，[[經方Classical formulas/四逆湯\|四逆湯]]主之。
29. 問曰：太陽病，其證備，按桂枝法治之而增劇，厥逆，咽中乾，煩躁，吐逆，讝語，其故何也？師曰：此陽旦證，不可攻也。寸口脈浮，浮為風，亦為虛，風則生熱，虛則攣急，誤攻其表，則汗出亡陽，汗多則液枯，液枯則筋攣，陽明內結，則煩躁讝語。用甘草、乾薑以復其陽，甘草、芍藥以救液，調胃承氣以止其讝語，此壞病之治，必隨脈證也。
30. 陽旦證，發熱不潮，汗出，咽乾，昏睡不安，夜半反靜者，宜[[地黃半夏牡蠣酸棗仁湯\|地黃半夏牡蠣酸棗仁湯]]主之；若口渴，煩躁，小便赤，讝語者，[[竹葉石膏黃芩澤瀉半夏甘草湯\|竹葉石膏黃芩澤瀉半夏甘草湯]]主之。

---
# 【卷七】辨太陽病脈證並治 中
31. 太陽病，項背強儿儿，無汗、惡風者，[[經方Classical formulas/葛根湯\|葛根湯]]主之。
32. 太陽與陽明合病者，必自下利，[[經方Classical formulas/葛根湯\|葛根湯]]主之；若不下利，但嘔者，[[經方Classical formulas/葛根加半夏湯\|葛根加半夏湯]]主之。
33. 太陽病桂枝證，醫反下之，利遂不止，脈促者，熱未解也；喘而汗出者，[[經方Classical formulas/葛根黃連黃芩甘草湯\|葛根黃連黃芩甘草湯]]主之。
34. 太陽病，頭痛，發熱，身疼，腰痛，骨節疼痛，惡風，無汗而喘者，[[經方Classical formulas/麻黃湯\|麻黃湯]]主之。
35. 太陽與陽明合病，喘而胸滿者，不可下也，宜[[經方Classical formulas/麻黃湯\|麻黃湯]]。
36. 太陽病，十日已去，脈浮細而嗜臥者，外已解也。設胸滿、脇痛，與[[經方Classical formulas/小柴胡湯\|小柴胡湯]]；脈但浮者，與[[經方Classical formulas/麻黃湯\|麻黃湯]]。
37. 太陽傷寒，脈浮緊，發熱，惡寒，身疼痛，不汗出而煩躁者，[[經方Classical formulas/大青龍湯\|大青龍湯]]主之；若脈微弱，汗出惡風者，不可服之，服之則厥逆，筋惕肉瞤，此為逆也。
38. 太陽中風，脈浮緩，身不疼，但重，乍有輕時，無少陰證者，[[經方Classical formulas/大青龍湯\|大青龍湯]]發之。
39. 傷寒，表不解，心下有水氣，乾嘔，發熱而咳，或渴、或利、或噎、或小便不利，少腹滿，或喘者，[[經方Classical formulas/小青龍湯\|小青龍湯]]主之。
40. 傷寒，心下有水氣，咳而微喘，發熱不渴，服湯已渴者，此寒去欲解也，[[經方Classical formulas/小青龍湯\|小青龍湯]]主之。
41. 太陽病，外證未解，脈浮弱者，當以汗解，宜[[Test/桂枝湯\|桂枝湯]]。
42. 太陽病，下之微喘者，表未解故也，[[經方Classical formulas/桂枝加厚朴杏子湯\|桂枝加厚朴杏子湯]]主之。
43. 太陽病，外證未解，不可下也，下之為逆；欲解外者，宜[[Test/桂枝湯\|桂枝湯]]。
44. 太陽病，先發汗不解，而復下之，脈浮者，不愈。浮為在外，而反下之，故令不愈。今脈浮，故知在外，當須解外則愈，宜[[Test/桂枝湯\|桂枝湯]]。
45. 太陽病，脈浮緊，無汗，發熱，身疼痛，八九日不解，表證仍在，此當發其汗；服藥已，微除，其人發煩，目瞑，劇者必衄，衄乃解。所以然者，陽氣重故也。[[經方Classical formulas/麻黃湯\|麻黃湯]]主之。
46. 太陽病，脈浮緊，發熱、身無汗、自衄者愈。
47. 二陽併病，太陽初得病時，發其汗，汗先出不徹，因轉屬陽明，續自微汗出，不惡寒。若太陽病證不罷者，不可下，下之為逆，如此可小發其汗。設面色緣緣正赤者，陽氣怫鬱在表也，當解之薰之；若發汗不徹，徹不足言，陽氣怫鬱不得越，當汗之。不汗，則其人煩躁，不知痛處，乍在腹中，乍在四肢，按之不可得，更發汗則愈。若其人短氣但坐者，以汗出不徹故也。何以知汗出不徹？以脈濇故知之也。
48. 脈浮緊者，法當汗出而解。若身重心悸者，不可發汗，須自汗出乃愈。所以然者，尺中脈微，此裏虛也。須裏實，津液自和，便自汗出愈。
49. 脈浮緊者，法當身疼痛，宜以汗解之。假令尺中遲者，不可發汗。所以然者，以榮氣不足，血弱故也。
50. 脈浮者，病在表，可發汗，宜[[經方Classical formulas/麻黃湯\|麻黃湯]]。
51. 脈浮而緊者，可發汗，宜[[經方Classical formulas/麻黃湯\|麻黃湯]]。
52. 病人常自汗出者，此為榮氣和，衛氣不諧也。所以然者，榮行脈中，衛行脈外，衛氣不共榮氣諧和故也。復發其汗則愈，宜[[Test/桂枝湯\|桂枝湯]]。
53. 病人臟無他病，時發熱，自汗出，而不愈者，此衛氣不和也。先其時發汗則愈，宜[[Test/桂枝湯\|桂枝湯]]。
54. 傷寒，脈浮緊，不發汗，因致衄者，[[經方Classical formulas/麻黃湯\|麻黃湯]]主之。
55. 傷寒，不大便六七日，頭痛有熱者，與[[經方Classical formulas/調胃承氣湯\|承氣湯]]；其小便清者，知不在裏，仍在表也，當須發汗，宜[[Test/桂枝湯\|桂枝湯]]。
56. 傷寒，發汗已解，半日許復煩，脈浮緊者，可更發汗，宜[[Test/桂枝湯\|桂枝湯]]。
57. 凡病若發汗、若吐、若下、若亡血、亡津液，陰陽自和者，必自愈。
58. 大汗之後，復下之，小便不利者，亡津液故也，勿治之，久久小便必自利。
59. 大下之後，復發汗，其人必振寒，脈微細。所以然者，內外俱虛故也。
60. 下之後，復發汗，晝日煩躁不得眠，夜而安靜，不嘔不渴，無表證，脈沉而微，身無大熱者，[[經方Classical formulas/乾姜附子湯\|乾姜附子湯]]主之。
61. 發汗後，身疼痛，脈沉遲者，[[經方Classical formulas/桂枝去芍藥加人參生姜湯\|桂枝去芍藥加人參生姜湯]]主之。
62. 發汗若下後，不可更行桂枝湯。汗出而喘，無大熱者，可與[[經方Classical formulas/麻黃杏仁甘草石膏湯\|麻黃杏仁甘草石膏湯]]。
63. 發汗過多，其人叉手自冒心、心下悸欲得按者，[[經方Classical formulas/桂枝甘草湯\|桂枝甘草湯]]主之。
64. 發汗後，其人臍下悸者，欲作奔豚也，[[經方Classical formulas/茯苓桂枝甘草大棗湯\|茯苓桂枝甘草大棗湯]]主之。
65. 奔豚病，從少腹上衝咽喉，發作欲死，復還止者，皆從驚恐得之。
66. 奔豚，氣上衝胸，腹痛，往來寒熱，[[經方Classical formulas/奔豚湯\|奔豚湯]]主之。
67. 發汗後，腹脹滿者，[[經方Classical formulas/厚朴生姜半夏甘草人參湯\|厚朴生姜半夏甘草人參湯]]主之。
68. 傷寒，若吐、若下後，心下逆滿，氣上衝胸，起則頭眩，脈沉緊，發汗則動經，身為振振搖者，[[經方Classical formulas/茯苓桂枝白朮甘草湯\|茯苓桂枝白朮甘草湯]]主之。
69. 發汗病不解，反惡寒者，虛故也，[[經方Classical formulas/芍藥甘草附子湯\|芍藥甘草附子湯]]主之。
70. 發汗，若下之，病仍不解，煩躁者，[[經方Classical formulas/茯苓四逆湯\|茯苓四逆湯]]主之。
71. 發汗後，惡寒者，虛故也；不惡寒，但熱者，實也，當和胃氣，與[[經方Classical formulas/調胃承氣湯\|調胃承氣湯]]。
72. 太陽病，發汗後，大汗出，胃中乾，煩躁不得眠，欲得飲水，少少與之，令胃氣和則愈。若脈浮，小便不利，微熱，消渴者，[[經方Classical formulas/五苓散\|五苓散]]主之。
73. 太陽病，發汗已，脈浮弦，煩渴者，[[經方Classical formulas/五苓散\|五苓散]]主之。
74. 傷寒，汗出而渴，小便不利者，五苓散主之；不渴者，[[經方Classical formulas/茯苓甘草湯\|茯苓甘草湯]]主之。
75. 中風發熱，六七日不解而煩，有表裏證，渴欲飲水，水入則吐者，名曰水逆。[[經方Classical formulas/五苓散\|五苓散]]主之。
76. 未持脈時，病人叉手自冒心。師因試教令咳，而不咳者，此必兩耳聾無所聞也。所以然者，以重發汗，虛故也。
77. 發汗後，飲水多，必喘；以水灌之，亦喘。
78. 發汗後，水藥不得入口為逆。若更發汗，必吐下不止。
79. 發汗後及吐下後，虛煩不得眠，若劇者，必反覆顛倒，心中懊憹。[[經方Classical formulas/梔子乾姜湯\|梔子乾姜湯]]主之。若少氣者，[[經方Classical formulas/梔子甘草豉湯\|梔子甘草豉湯]]主之。若嘔者，[[經方Classical formulas/梔子生姜豉湯\|梔子生姜豉湯]]主之。
80. 發汗若下之，而煩熱、胸中窒者，[[經方Classical formulas/梔子豉湯\|梔子豉湯]]主之。
81. 傷寒五六日，大下之後，身熱不去、心中結痛者，未欲解也，[[經方Classical formulas/梔子豉湯\|梔子豉湯]]主之。
82. 傷寒下後，心煩腹滿，臥起不安者，[[經方Classical formulas/梔子厚朴枳實湯\|梔子厚朴枳實湯]]主之。
83. 傷寒，醫以丸藥大下之，身熱不去，微煩者，[[經方Classical formulas/梔子乾姜湯\|梔子乾姜湯]]主之。
84. 凡用[[經方Classical formulas/梔子豉湯\|梔子湯]]，若病人大便舊微溏者，不可與之。
85. 太陽病發汗，汗出不解，其人仍發熱，心下悸，頭眩，身瞤動，振振欲擗地者，[[經方Classical formulas/真武湯\|真武湯]]主之。
86. 咽喉乾燥者，不可發汗。
87. 淋家不可發汗，發汗必便血。
88. 瘡家雖身疼痛，不可發汗。汗出則痙。
89. 衄家不可發汗，汗出必額上陷，脈當緊，直視不能眴，不得眠。
90. 亡血家不可發汗，發汗則寒慄而振。
91. 汗家重發汗，必恍惚心亂，小便已陰痛，與[[經方Classical formulas/禹餘糧丸\|禹餘糧丸]]。
92. 病人有寒，復發汗，胃中冷，必吐逆。
93. 傷寒，未發汗，而復下之，此為逆也；若先發汗，治不為逆。本先下之，而反汗之，為逆；若先下之，治不為逆。
94. 傷寒，醫下之，續得下利，清穀不止，身疼痛者，急當救裏；後身疼痛，清便自調者，急當救表。救裏宜[[經方Classical formulas/四逆湯\|四逆湯]]，救表宜[[Test/桂枝湯\|桂枝湯]]。
95. 太陽病，先下而不愈，因復發汗，以此表裏俱虛，其人因致冒，冒家汗自出愈。所以然者，表和故也。裏未和，然後復下之。
96. 太陽病未解，脈陰陽俱微者，必先振慄，汗出而解。但陽脈微者，先汗出而解；若陰脈實者，下之而解。若欲下之，宜[[經方Classical formulas/調胃承氣湯\|調胃承氣湯]]。
97. 太陽病，發熱汗出者，此為榮弱衛強，故使汗出。欲救邪風者，宜[[Test/桂枝湯\|桂枝湯]]。
98. 傷寒五六日，中風，往來寒熱，胸脇苦滿，嘿嘿不欲食飲，心煩喜嘔，或胸中煩而不嘔，或渴，或腹中痛，或脇下痞鞕，或心下悸，小便不利，或不渴，身有微熱而咳者，[[經方Classical formulas/小柴胡湯\|小柴胡湯]]主之。
99. 血弱氣虛，腠理開，邪氣因入，與正氣相搏，結於脇下，正邪紛爭，往來寒熱，休作有時，嘿嘿不欲飲食；臟腑相連，其痛必下，邪高痛下，故使嘔也，[[經方Classical formulas/小柴胡湯\|小柴胡湯]]主之。服柴胡湯已，渴者，屬陽明也，以法治之。
100. 太陽病六七日，脈遲浮弱，惡風寒，手足溫。醫二三下之，不能食，脇下滿痛，面目及身黃，頸項強，小便難者，與柴胡湯，後必下重。本渴而飲水嘔者，[[經方Classical formulas/小柴胡湯\|柴胡]]不中與也；食穀者噦。
101. 傷寒四五日，身熱惡風，頸項強，脇下滿，手足溫而渴者，[[經方Classical formulas/小柴胡湯\|小柴胡湯]]主之。
102. 傷寒，陽脈濇，陰脈弦，法當腹中急痛，先與[[經方Classical formulas/小建中湯\|小建中湯]]。不差者，與[[經方Classical formulas/小柴胡湯\|小柴胡湯]]。
103. 傷寒與中風，有柴胡證，但見一證便是，不必悉具。凡柴胡湯病證而誤下之，若柴胡證不罷者，復與[[經方Classical formulas/小柴胡湯\|柴胡湯]]，必蒸蒸而振，卻復發熱，汗出而解。
104. 傷寒二三日，心中悸而煩者，[[經方Classical formulas/小建中湯\|小建中湯]]主之。
105. 太陽病，過經十餘日，反二三下之，後四五日，柴胡證仍在者，先與[[經方Classical formulas/小柴胡湯\|小柴胡]]。嘔不止，心下急，鬱鬱微煩者，為未解也，與[[經方Classical formulas/大柴胡湯\|大柴胡湯]]下之則愈。
106. 傷寒十三日不解，胸脇滿而嘔，日晡所發潮熱，已而微利，此本柴胡證，下之以不得利，今反利者，知醫以丸藥下之，非其治也。潮熱者，實也，宜先服[[經方Classical formulas/小柴胡湯\|小柴胡湯]]以解外，後以[[經方Classical formulas/柴胡加芒硝湯\|柴胡加芒硝湯]]主之。
107. 傷寒十三日，過經，讝語者，以有熱也，當以湯下之。若小便利者，大便當鞕，而反下利，知醫以丸藥下之，非其治也。若自下利者，脈當微厥，今反和者，此為內實也，[[經方Classical formulas/調胃承氣湯\|調胃承氣湯]]主之。
108. 太陽病不解，熱結膀胱，其人如狂，血自下，下者愈。其外不解者，尚未可攻，當先解外；外解已，但少腹急結者，乃可攻之，宜[[經方Classical formulas/桃仁承氣湯\|桃仁承氣湯]]。
109. 傷寒八九日，下之，胸滿，煩驚，小便不利，讝語，一身盡重，不可轉側，[[經方Classical formulas/柴胡加龍骨牡蠣湯\|柴胡加龍骨牡蠣湯]]主之。
110. 傷寒腹滿，讝語，寸口脈浮而緊，關上脈弦者，此肝乘脾也，名曰縱，刺==期門==。
111. 傷寒發熱，嗇嗇惡寒，大渴欲飲水，其腹必滿；自汗出，小便不利，寸口脈浮而濇，關上弦急者，此肝乘肺也，名曰橫，刺==期門==。
112. 太陽病二日，煩躁，反熨其背而大汗出，火熱入胃，胃中水竭，躁煩，必發讝語。十餘日，振慄、自下利者，此為欲解也。若其汗從腰以下不得汗，欲小便不得，反嘔，欲失溲，足下惡風，大便鞕，小便當數，而反不數又不多，大便已，頭卓然而痛，其人足心必熱，穀氣下流故也。
113. 太陽病中風，以火劫發汗，邪風被火熱，血氣流溢，失其常度，兩陽相熏灼，其身發黃。陽盛則欲衄，陰虛小便難，陰陽俱虛竭，身體則枯燥，但頭汗出，劑頸而還，腹滿，微喘，口乾，咽爛或不大便，久則讝語，甚者至噦，手足躁擾，捻衣摸床。小便利者，其人可治，宜[[經方Classical formulas/人參地黃龍骨牡蠣茯苓湯\|人參地黃龍骨牡蠣茯苓湯]]主之。
114. 傷寒脈浮，醫以火迫劫之，亡陽，必驚狂。臥起不安者，[[經方Classical formulas/桂枝去芍藥加牡蠣龍骨救逆湯\|桂枝去芍藥加牡蠣龍骨救逆湯]]主之。
115. 形似傷寒，其脈不弦緊而弱。弱者必渴，被火必讝語。弱而發熱脈浮者，解之，當汗出愈。
116. 太陽病，以火熏之，不得汗，其人必躁，到經不解，必清血，名為火邪。
117. 脈浮、熱甚，反以火灸之，此為實。實以虛治，因火而動，必咽燥、唾血。
118. 微數之脈，慎不可灸，因火為邪，則為煩逆，追虛逐實，血散脈中，火氣雖微，內攻有力，焦骨傷筋，血難復也。
119. 脈浮，宜以汗解，用火灸之，邪無從出，因火而盛，病從腰以下必重而痹，名火逆也。欲自解者，必當先煩，煩乃有汗而解，何以知之？脈浮故也。
120. 燒針令其汗，針處被寒，核起而赤者，必發奔豚。氣從少腹上衝心者，灸其核上各一壯，與[[經方Classical formulas/桂枝加桂湯\|桂枝加桂湯]]。
121. 火逆，下之，因燒針煩燥者，[[經方Classical formulas/桂枝甘草龍骨牡蠣湯\|桂枝甘草龍骨牡蠣湯]]主之。
122. 太陽傷寒者，加溫針必驚也。
123. 太陽病，當惡寒發熱，今自汗出，反不惡寒發熱，關上脈細數者，以醫吐之過也。一二日吐之者，腹中飢，口不能食；三四日吐之者，不喜糜粥，欲食冷食，朝食暮吐，此為小逆。若不惡寒，又不欲近衣者，此為內煩。皆醫吐之所致也。
124. 病人脈數，數為熱，當消穀。今引食而反吐者，此以發汗，令陽氣微、膈氣虛，脈乃數也。數為客熱，故不能消穀，以胃中虛冷，故吐也。
125. 太陽病，過經十餘日，心中溫溫欲吐，胸中痛，大便反溏，腹微滿，鬱鬱微煩。先其時自極吐下者，與[[經方Classical formulas/調胃承氣湯\|調胃承氣湯]]；若不爾者，不可與之。若但欲嘔，胸中痛，微溏者，此非柴胡證。所以然者，以嘔故知極吐下也。
126. 太陽病六七日，表證仍在，脈微而沉，反不結胸，其人發狂者，以熱在下焦，少腹當鞕滿，小便自利者，下血乃愈。所以然者，以太陽隨經，瘀熱在裏故也，[[經方Classical formulas/抵當湯、抵當丸#抵當湯\|抵當湯]]主之。
127. 太陽病，身黃，脈沉結，少腹鞕，小便不利者，為無血也；小便自利，其人如狂者，血證諦也，[[經方Classical formulas/抵當湯、抵當丸#抵當湯\|抵當湯]]主之。
128. 傷寒，有熱，少腹滿，應小便不利，今反利者，為有血也，當下之，可不餘藥，宜[[經方Classical formulas/抵當湯、抵當丸#抵當丸\|抵當丸]]。
129. 太陽病，小便利者，以飲水多，必心下悸；小便少者，必苦裏急也。
---
# 【卷八】辨太陽病脈證並治 下

130. 問曰：病有臟結，有結胸，其狀何如？師曰：寸脈浮，關脈小細沉緊者，名曰臟結也。按之痛，寸脈浮，關脈沉，名曰結胸也。
131. 何謂臟結？師曰：臟結者，五臟各具，寒熱攸分，宜求血分，雖有氣結，皆血為之。假令肝臟結，則兩脇痛而嘔，脈沉弦而結者，宜[[經方Classical formulas/吳茱萸湯\|吳茱萸湯]]。若發熱不嘔者，此為實，脈當沉弦而急，[[桂枝當歸牡丹皮桃仁枳實湯\|桂枝當歸牡丹皮桃仁枳實湯]]主之。
132. 心臟結，則心中痛，或在心下，鬱鬱不樂，脈大而濇，[[連翹阿膠半夏赤小豆湯\|連翹阿膠半夏赤小豆湯]]主之。若心中熱痛而煩，脈大而弦急者，此為實也，[[黃連阿膠半夏桃仁茯苓湯\|黃連阿膠半夏桃仁茯苓湯]]主之。
133. 肺臟結，胸中閉塞，喘，咳，善悲，脈短而濇，[[百合貝母茯苓桔梗湯\|百合貝母茯苓桔梗湯]]主之。若咳而唾血，胸中痛，此為實，[[葶藶栝蔞桔梗牡丹湯\|葶藶栝蔞桔梗牡丹湯]]主之。
134. 脾臟結，腹中滿痛，按之如覆杯，甚則腹大而堅，脈沉而緊，[[白朮枳實桃仁乾姜湯\|白朮枳實桃仁乾姜湯]]主之。若腹中脹痛，不可按，大便初溏後鞕，轉失氣者，此為實，[[大黃厚朴枳實半夏甘草湯\|大黃厚朴枳實半夏甘草湯]]主之。
135. 腎臟結，少腹鞕，隱隱痛，按之如有核，小便乍清乍濁，脈沉細而結，宜[[經方Classical formulas/茯苓桂枝甘草大棗湯\|茯苓桂枝甘草大棗湯]]。若小腹急痛，小便赤數者，此為實，宜[[桂枝茯苓枳實芍藥甘草湯\|桂枝茯苓枳實芍藥甘草湯]]。
136. 臟結，無陽證，不往來寒熱，其人反靜，舌上苔滑者，不可攻也；飲食如故，時時下利，舌上白苔滑者，為難治。
137. 何謂結胸？師曰：病發於陽而反下之，熱入於裏，因作結胸。病發於陰，而早下之，因作痞。所以成結胸者，誤下故也。
138. 結胸病，頭項強，如柔痙狀者，下之則和，宜[[經方Classical formulas/大陷胸丸\|大陷胸丸]]。
139. 結胸證，其脈浮大者，不可下，下之則死。
140. 結胸證悉具，煩躁者亦死。
141. 太陽病，脈浮而動數，浮則為風，數則為熱，動則為痛，頭痛發熱，微盜汗出，而反惡寒者，表未解也。醫反下之，動數變遲，膈內拒痛，胃中空虛，客氣動膈，短氣，躁煩，心中懊憹，陽氣內陷，心下因鞕，則為結胸，[[經方Classical formulas/大陷胸湯\|大陷胸湯]]主之。若不結胸，但頭汗出，餘處無汗，劑頸而還，小便不利，身必發黃。[[經方Classical formulas/五苓散\|五苓散]]主之。
142. 傷寒六七日，結胸熱實，脈沉緊而實，心下痛，按之石鞕者，[[經方Classical formulas/大陷胸湯\|大陷胸湯]]主之。
143. 傷寒十餘日，熱結在裏，復往來寒熱者，與[[經方Classical formulas/大柴胡湯\|大柴胡湯]]。但結胸無大熱者，此為水結在胸肋也，但頭微汗出者，[[經方Classical formulas/大陷胸湯\|大陷胸湯]]主之。
144. 太陽病，重發汗，而復下之，不大便五六日，舌上燥而渴，日晡所小有潮熱，從心下至少腹鞕滿而痛，不可近者，[[經方Classical formulas/大陷胸湯\|大陷胸湯]]主之。（方見前）
145. 小結胸病，正在心下，按之則痛，脈浮滑者，[[經方Classical formulas/小陷胸湯\|小陷胸湯]]主之。
146. 太陽病，二三日，不能臥，但欲起，心下必結。脈微弱者，此本有寒分也，反下之，若利止，必作結胸。未止者，此作協熱利也。
147. 太陽病，下之後，其脈促，不結胸者，此為欲解也；脈浮者，必結胸；脈緊者，必咽痛；脈弦者，必兩脇拘急；脈細數者，頭痛未止；脈沉緊者，必欲嘔；脈沉滑者，協熱利；脈浮滑者，必下血。
148. 病在陽，應以汗解之，反以冷水潠之，若灌之，其熱被劫不得去，彌更益煩，肉上粟起，意欲飲水，反不渴者，服[[經方Classical formulas/文蛤散、文蛤湯\|文蛤散]]；若不差者，與[[經方Classical formulas/五苓散\|五苓散]]。寒實結胸，無熱證者，與[[經方Classical formulas/小陷胸湯\|三物小陷胸湯]]，[[經方Classical formulas/白散\|白散]]亦可服。
149. 太陽與少陽併病，頭項強痛，或眩冒，時如結胸，心下痞鞕者，當刺==大椎第一間、肺俞、肝俞==，慎不可發汗，發汗則讝語，脈弦大，五日讝語不止，當刺==期門==。
150. 婦人中風，發熱惡風，經水適來，得之七八日，熱除而脈遲身涼，胸脇下滿，如結胸狀，讝語者，此為熱入血室也，當刺==期門==，隨其實而瀉之。
151. 婦人中風，七八日，續得寒熱，發作有時，經水適斷者，此為熱入血室，其血必結，故使如瘧狀，[[經方Classical formulas/小柴胡湯\|小柴胡湯]]主之。
152. 婦人傷寒，發熱，經水適來，晝日明瞭，暮則讝語，如見鬼狀者，此為熱入血室，無犯胃氣及上二焦，必自愈。
153. 傷寒六七日，發熱微惡寒，支節煩疼，微嘔，心下支結，外證未去者，[[經方Classical formulas/柴胡桂枝湯\|柴胡桂枝湯]]主之。
154. 傷寒五六日，已發汗而復下之，胸脇滿，微結，小便不利，渴而不嘔，但頭汗出，往來寒熱，心煩者，此為未解也，[[經方Classical formulas/柴胡桂枝乾姜湯\|柴胡桂枝乾姜湯]]主之。
155. 傷寒五六日，頭汗出，微惡寒，手足冷，心下滿，口不欲食，大便鞕，脈細者，此為陽微結，必有表復有裏也，脈沉者，亦在裏也，汗出為陽微。假令純陰結，不得復有外證，悉入在裏，此為半在裏半在外也，脈雖沉細，不得為少陰病，所以然者，陰不得有汗，今頭汗出，故知非少陰也，可與[[經方Classical formulas/小柴胡湯\|小柴胡湯]]。設不了了者，得屎而解。
156. 傷寒五六日，嘔而發熱者，柴胡湯證具，而以他藥下之，柴胡證仍在者，復與[[經方Classical formulas/小柴胡湯\|柴胡湯]]，此雖已下之，不為逆，必蒸蒸而振，卻發熱汗出而解。若心下滿而鞕痛者，此為結胸也，[[經方Classical formulas/大陷胸湯\|大陷胸湯]]主之；但滿而不痛者，此為痞，柴胡不中與之，宜[[經方Classical formulas/半夏瀉心湯\|半夏瀉心湯]]。
157. 太陽少陽併病，而反下之，成結胸，心下必鞕，若下利不止，水漿不下，其人必煩。
158. 脈浮而緊，而復下之，緊反入裏，則作痞，按之自濡，但氣痞耳；[[經方Classical formulas/小青龍湯\|小青龍湯]]主之。
159. 太陽中風，下利，嘔逆，表解者，乃可攻之，若其人漐漐汗出，發作有時，頭痛，心下痞滿，引脇下痛，乾嘔短氣，汗出不惡寒者，此表解裏未和也，[[經方Classical formulas/十棗湯\|十棗湯]]主之。
160. 太陽病，醫發汗，遂發熱惡寒，因復下之，心下痞，表裏俱虛，陰陽氣併竭，無陽則陰獨，復加燒針，因胸煩，面色青黃，膚瞤者，難治；今色微黃，手足溫者易愈。
161. 心下痞，按之濡，其脈關上浮大者，[[經方Classical formulas/大黃黃連黃芩瀉心湯\|大黃黃連黃芩瀉心湯]]主之。
162. 心下痞，而復惡寒者，[[經方Classical formulas/附子瀉心湯\|附子瀉心湯]]主之。
163. 本以下之，故心下痞，與瀉心湯，痞不解，其人渴，而口燥煩，小便不利者，[[經方Classical formulas/五苓散\|五苓散]]主之。
164. 傷寒，汗出，解之後，胃中不和，心下痞鞕，乾噫食臭，脇下有水氣，腹中雷鳴，下利者，[[經方Classical formulas/生姜瀉心湯\|生姜瀉心湯]]主之。
165. 傷寒中風，醫反下之，其人下利，日數十行，穀不化，腹中雷鳴，心下痞鞕而滿，乾嘔，心煩不得安，醫見心下痞，謂病不盡，復下之，其痞益甚，此非結熱，但以胃中虛，客氣上逆，故使鞕也，[[經方Classical formulas/甘草瀉心湯\|甘草瀉心湯]]主之。
166. 傷寒，服湯藥下之，利不止，心下痞鞕，服瀉心湯不已，復以他藥下之，利益甚，醫以理中與之，利仍不止；理中者，理中焦，此利在下焦故也，[[經方Classical formulas/赤石脂禹餘糧湯\|赤石脂禹餘糧湯]]主之；復不止者，當利其小便。
167. 傷寒吐下後，發汗，虛煩，脈甚微，八九日，心下痞鞕，脇下痛，氣上衝咽喉，眩冒，經脈動惕者，久而成痿。
168. 傷寒，發汗，若吐，若下，解後，心下痞鞕，噫氣不除者，[[經方Classical formulas/旋覆代赭湯\|旋覆代赭湯]]主之。
169. 太陽病，外證未除，而數下之，遂協熱而利，利下不止，心下痞鞕，表裏不解者，[[經方Classical formulas/桂枝人參湯\|桂枝人參湯]]主之。
170. 傷寒，大下後，復發汗，心下痞，惡寒者，表未解也，不可攻痞，當先解表，後攻其痞，解表宜[[Test/桂枝湯\|桂枝湯]]；攻痞宜[[經方Classical formulas/大黃黃連黃芩瀉心湯\|大黃黃連黃芩瀉心湯]]。
171. 傷寒發熱，汗出不解，心下痞鞕，嘔吐而不利者，[[經方Classical formulas/大柴胡湯\|大柴胡湯]]主之。
172. 病如桂枝證，頭不痛，項不強，寸脈微浮，胸中痞鞕，氣上衝咽喉，不得息者，此為胸有寒也，當吐之，宜[[經方Classical formulas/瓜蒂散\|瓜蒂散]]。
173. 病脇下素有痞，連在臍旁，痛引少腹，入陰筋者，此名臟結，死。
174. 傷寒，若吐，若下後，七八日不解，熱結在裏，表裏俱熱，時時惡風，大渴，舌上乾燥而煩，欲飲水數升者，[[經方Classical formulas/白虎加人參湯\|白虎加人參湯]]主之。
175. 傷寒，無大熱，口燥渴，心煩，背微惡寒者，[[經方Classical formulas/白虎加人參湯\|白虎加人參湯]]主之。
176. 傷寒，脈浮，發熱，無汗，其表不解，當發汗，不可與[[經方Classical formulas/白虎湯\|白虎湯]]；渴欲飲，無表證者，[[經方Classical formulas/白虎加人參湯\|白虎加人參湯]]主之。
177. 太陽少陽併病，心下鞕，頸項強而眩者，當刺==大椎、肺俞、肝俞==，慎不可下也，下之則痙。
178. 太陽與少陽合病，自下利者，與[[經方Classical formulas/黃芩湯\|黃芩湯]]；若嘔者，[[經方Classical formulas/黃芩加半夏生姜湯\|黃芩加半夏生姜湯]]主之。
179. 傷寒，胸中有熱，胃中有邪氣，腹中痛，欲嘔者，[[經方Classical formulas/黃連湯\|黃連湯]]主之。
180. 傷寒，脈浮滑，此以裏有熱，表無寒也，[[經方Classical formulas/白虎湯\|白虎湯]]主之。
181. 傷寒，脈結促，心動悸者，[[經方Classical formulas/炙甘草湯\|炙甘草湯]]主之。
---
# 【卷九】辨陽明病脈證並治
182. 問曰：病有太陽陽明，有正陽陽明，有少陽陽明，何謂也？答曰：太陽陽明者，脾約是也；正陽陽明者，胃家實是也；少陽陽明者，發汗，利小便已，胃中燥煩實，大便難是也。
2. 陽明之為病，胃家實是也。
3. 問曰：何緣得陽明病？答曰：太陽病若發汗，若下，若利小便，此亡津液，胃中乾燥，因轉屬陽明，不更衣，內實，大便難者，此名陽明也。
4. 問曰：陽明病外證云何？答曰：身熱，汗自出，不惡寒，反惡熱也。
5. 問曰：病有得之一日，不發熱而惡寒者，何也？答曰：雖得之一日，惡寒將自罷，即自汗出而惡熱也。
6. 問曰：惡寒何故自罷？答曰：陽明居中，主土也，萬物所歸，無所復傳，始雖惡寒，二日自止，此為陽明病也。
7. 本太陽病，初得病時發其汗，汗先出不徹，因轉屬陽明也。
8. 傷寒發熱，無汗，嘔不能食，而反汗出濈濈然者，是轉屬陽明也。
9. 傷寒三日，陽明脈大者，此為不傳也。
10. 傷寒，脈浮而緩，手足自溫者，是為繫在太陰；太陰者，身當發黃；若小便自利者，不能發黃；至七八日，大便鞕者，為陽明病也。
11. 傷寒轉屬陽明者，其人濈然微汗出也。
12. 陽明中風，口苦，咽乾，腹滿，微喘，發熱，惡風，脈浮而緩，若下之，則腹滿，小便難也。
13. 陽明病若能食，名中風；不能食，名中寒。
14. 陽明病，若中寒者，不能食，小便不利，手足濈然汗出，此欲作固瘕，必大便初鞕後溏。所以然者，以胃中冷，水穀不別故也。
15. 陽明病，初欲食，小便不利，大便自調，其人骨節疼，翕翕然如有熱狀，奄然發狂，濈然汗出而解者，此水不勝穀氣，與汗共並，脈小則愈。
16. 陽明病，欲解時，從申至戌上。
17. 陽明病，不能食，攻其熱必噦。所以然者，其人本虛，胃中冷故也。
18. 陽明病，脈遲，食難用飽，飽則微煩，頭眩，必小便難，此欲作穀疸，雖下之，腹滿如故。所以然者，脈遲故也。
19. 陽明病，法多汗，反無汗，其身如蟲行皮中狀者，此以久虛故也。
20. 陽明病，反無汗，而小便利，二三日嘔而咳，手足厥者，必苦頭痛；若不咳、不嘔、手足不厥者，頭不痛。
21. 陽明病，但頭眩，不惡寒，故能食；若咳者，其人必咽痛；不咳者，咽不痛。
22. 陽明病，無汗，小便不利，心中懊憹者，身必發黃。
23. 陽明病，被火，額上微汗出，而小便不利者，必發黃。
24. 陽明病，脈浮而大者，必潮熱，發作有時，但浮者，必自汗出。
25. 陽明病，口燥，但欲漱水，不欲嚥者，此必衄。
26. 陽明病，本自汗出，醫更重發汗，病已差，尚微煩不了了者，此必大便鞕故也。以亡津液，胃中乾燥，故令大便鞕。當問其小便日幾行，若本小便日三四行，今日再行，則知大便不久必出。所以然者，以小便數少，津液當還入胃中，故知不久必大便也。
27. 傷寒嘔多，雖有陽明證，不可攻之。
28. 陽明證，心下鞕滿者，不可攻之。攻之，利遂不止者死，利止者愈。
29. 陽明證，眼合色赤，不可攻之，攻之必發熱，色黃者，小便不利也。
30. 陽明病，不吐、不下、心煩者，可與[[經方Classical formulas/調胃承氣湯\|調胃承氣湯]]。
31. 陽明病，脈實，雖汗出，而不惡熱者，其身必重，短氣，腹滿而喘，有潮熱者，此外欲解，可攻裏也；手足濈然汗出者，此大便已鞕也，[[經方Classical formulas/大承氣湯\|大承氣湯]]主之；若汗多，微發熱惡寒者，外未解也。其熱不潮者，未可與承氣湯；若腹大滿不通者，可與[[經方Classical formulas/小承氣湯\|小承氣湯]]，微和胃氣，勿令大泄下。
32. 陽明病潮熱，大便微鞕者，可以[[經方Classical formulas/大承氣湯\|大承氣湯]]；不鞕者不可與之。若不大便六七日，恐有燥屎，欲知之法，少與[[經方Classical formulas/小承氣湯\|小承氣湯]]；湯入腹中，轉失氣者，此有燥屎也，乃可攻之；若不轉失氣者，此但初頭鞕，後必溏，不可攻之，攻之必脹滿，不能食也，欲飲水者，與水則噦；其後發熱者，必大便復鞕而少也，以[[經方Classical formulas/小承氣湯\|小承氣湯]]和之；不轉失氣者，慎不可攻也。
33. 陽明病，實則讝語，虛則鄭聲，鄭聲者，重語也。直視、讝語、喘滿者，死；下利者，亦死。
34. 陽明病，發汗多。若重發汗，以亡其陽，讝語、脈短者，死；脈自和者，不死。
35. 傷寒，若吐、若下後，不解，不大便五六日，上至十餘日，日晡所發潮熱，不惡寒，獨語如見鬼狀；若劇者，發則不識人，循衣摸床，惕而不安，微喘，直視；脈弦者生，濇者死；微者，但發熱，讝語者，[[經方Classical formulas/大承氣湯\|大承氣湯]]主之。
36. 陽明病，其人多汗，以津液外出，胃中燥，大便必鞕，鞕則讝語，[[經方Classical formulas/小承氣湯\|小承氣湯]]主之。
37. 陽明病，讝語，發熱潮，脈滑而疾者，[[經方Classical formulas/小承氣湯\|小承氣湯]]主之。
38. 陽明病，服承氣湯後，不轉失氣，明日又不大便，脈反微濇者，裏虛也，為難治，不可更與[[經方Classical formulas/小承氣湯\|承氣湯]]也。
39. 陽明病，讝語，有潮熱，反不能食者，胃中必有燥屎五六枚也；若能食者，但鞕爾，宜[[經方Classical formulas/大承氣湯\|大承氣湯]]下之。
40. 陽明病，下血，讝語者，此為熱入血室，但頭汗出者，刺==期門==，隨其實而瀉之，濈然汗出則愈。
41. 陽明病，汗出，讝語者，以有燥屎在胃中，此為實也，須過經乃可下之；下之若早，語言必亂，以表虛裏實故也，下之宜[[經方Classical formulas/大承氣湯\|大承氣湯]]。
42. 傷寒四五日，脈沉而喘滿，沉為在裏，而反發其汗，津液越出，大便為難，表虛裏實，久則讝語。
43. 三陽合病，腹滿，身重，難以轉側，口不仁，面垢，若發汗則讝語、遺尿，下之，則手足逆冷、額上出汗；若自汗者，宜[[經方Classical formulas/白虎湯\|白虎湯]]；自利者，宜[[經方Classical formulas/葛根黃連黃芩甘草湯\|葛根黃連黃芩甘草湯]]。
44. 二陽併病，太陽證罷，但發潮熱、手足漐漐汗出、大便難而讝語者，下之則愈，宜[[經方Classical formulas/大承氣湯\|大承氣湯]]。
45. 陽明病，脈浮而大，咽燥口苦，腹滿而喘，發熱汗出，不惡寒，反惡熱，身重；若發汗，則躁，心憒憒反讝語；若加溫針，必怵惕，煩躁，不得眠；若下之，則胃中空虛，客氣動膈，心中懊憹。舌上苔者，[[經方Classical formulas/梔子豉湯\|梔子豉湯]]主之。
46. 陽明病，渴欲飲水，口乾舌燥者，[[經方Classical formulas/白虎加人參湯\|白虎加人參湯]]主之。
47. 陽明病，脈浮，發熱，渴欲飲水，小便不利者，[[經方Classical formulas/豬苓湯\|豬苓湯]]主之。
48. 陽明病，汗出多而渴者，不可與[[經方Classical formulas/豬苓湯\|豬苓湯]]，以汗多胃中燥，豬苓湯復利其小便故也。
49. 陽明病，脈浮而遲，表熱裏寒，下利清穀者，[[經方Classical formulas/四逆湯\|四逆湯]]主之。
50. 陽明病，胃中虛冷，不能食者，不可與水飲之，飲則必噦。
51. 陽明病，脈浮，發熱，口乾，鼻燥，能食者，衄。
52. 陽明病，下之，其外有熱，手足溫，不結胸，心中懊憹，飢不能食，但頭汗出者，[[經方Classical formulas/梔子豉湯\|梔子豉湯]]主之。
53. 陽明病，發潮熱，大便溏，小便自可，胸脇滿不去者，與[[經方Classical formulas/小柴胡湯\|小柴胡湯]]。
54. 陽明病，脇下鞕滿，不大便而嘔，舌上白苔者，可與[[經方Classical formulas/小柴胡湯\|小柴胡湯]]，上焦得通，津液得下，胃氣因和，身濈然汗出而解也。
55. 陽明中風，脈弦浮大，而短氣，腹都滿，脇下及心痛，久按之氣不通，鼻乾不得涕，嗜臥，一身及目悉黃，小便難，有潮熱，時時噦，耳前後腫，刺之小差，外不解。病過十日，脈續浮者，與[[經方Classical formulas/小柴胡湯\|小柴胡湯]]；脈但浮，無餘證者，與[[經方Classical formulas/麻黃湯\|麻黃湯]]；若不尿，腹滿加噦者，不治。
56. 動作頭痛，短氣，有潮熱者，屬陽明也，[[經方Classical formulas/白蜜煎\|白蜜煎]]主之。
57. 陽明病，自汗出。若發汗、小便自利者，此為津液內竭，便雖鞕不可攻之，當須自欲大便，宜[[經方Classical formulas/蜜煎導\|蜜煎導]]而通之。若[[經方Classical formulas/王瓜根散\|王瓜根]]，及[[經方Classical formulas/豬膽汁\|大豬膽汁]]，皆可為導。
58. 陽明病，脈遲，汗出多，微惡寒者，表未解也，可發汗，宜[[Test/桂枝湯\|桂枝湯]]。
59. 陽明病，脈浮，無汗而喘者，發汗則愈，宜[[經方Classical formulas/麻黃湯\|麻黃湯]]。
60. 陽明病，發熱汗出者，此為熱越，不能發黃也；但頭汗出，身無汗，劑頸而還，小便不利，渴引水漿者，此為瘀熱在裏，身必發黃，[[經方Classical formulas/茵陳蒿湯\|茵陳蒿湯]]主之。
61. 陽明病，其人善忘者，必有蓄血。所以然者，本有久瘀血，故令善忘。屎雖鞕，大便反易，其色必黑，宜[[經方Classical formulas/抵當湯、抵當丸\|抵當湯]]下之。
62. 陽明病，下之，心中懊憹而煩，胃中有燥屎者，可攻；腹微滿，大便初鞕後溏者，不可攻之；若有燥屎者，宜[[經方Classical formulas/大承氣湯\|大承氣湯]]。
63. 病人不大便五六日，繞臍痛，煩躁，發作有時者，此有燥屎，故使不大便也。
64. 病人煩熱，汗出則解，又如瘧狀，日晡所發熱者，屬陽明也；脈實者，宜下之；脈浮大者，宜發汗。下之與大承氣湯，發汗宜[[Test/桂枝湯\|桂枝湯]]。
65. 大下後，六七日不大便，煩不解，腹滿痛者，此有燥屎也。所以然者，本有宿食故也，宜[[經方Classical formulas/大承氣湯\|大承氣湯]]。
66. 病人小便不利，大便乍難乍易，時有微熱，喘息不能臥者，有燥屎也，宜[[經方Classical formulas/大承氣湯\|大承氣湯]]。
67. 食穀欲嘔者，屬陽明也，[[經方Classical formulas/吳茱萸湯\|吳茱萸湯]]主之。得湯反劇者，屬上焦也，[[經方Classical formulas/小半夏湯\|小半夏湯]]主之。
68. 太陽病，寸緩、關浮、尺弱，其人發熱汗出，復惡寒，不嘔，但心下痞者，此以醫下之。如其未下，病人不惡寒而渴者，此轉屬陽明也。小便數者，大便必鞕，不更衣十日，無所苦也。渴欲飲水者，少少與之，以法救之；渴而飲水多、小便不利者，宜[[經方Classical formulas/五苓散\|五苓散]]。
69. 脈陽微而汗出少者，為自和；汗出多者，為太過；陽脈實，因發其汗，出多者，亦為太過。太過者，為陽絕於裏，亡津液，大便因鞕也。
70. 脈浮而芤，浮為陽，芤為陰，浮芤相搏，胃氣生熱，其陽則絕。
71. 趺陽脈浮而濇，浮則胃氣強，濇則小便數。浮數相搏，大便則鞕，其脾為約，[[經方Classical formulas/麻子仁丸\|麻子仁丸]]主之。
72. 太陽病二日，發汗不解，蒸蒸發熱者，屬陽明也，[[經方Classical formulas/調胃承氣湯\|調胃承氣湯]]主之。
73. 傷寒吐後，腹脹滿者，與[[經方Classical formulas/調胃承氣湯\|調胃承氣湯]]。
74. 太陽病，若吐、若下、若發汗後，微煩、小便數、大便因鞕者，與[[經方Classical formulas/小承氣湯\|小承氣湯]]和之愈。
75. 得病二三日，脈弱，無太陽柴胡證，煩躁，心下鞕。至四五日，雖能食，以[[經方Classical formulas/小承氣湯\|小承氣湯]]少少與，微和之，令小安。至六日與小承氣湯一升。若不大便六七日，小便少者，雖不大便，但初頭鞕，後必溏，未定成鞕，攻之必溏；須小便利，屎定鞕，乃可攻之，宜[[經方Classical formulas/大承氣湯\|大承氣湯]]。
76. 傷寒六七日，目中不了了，睛不和，無表裏證，大便難，身微熱者，此為實也，急下之，宜[[經方Classical formulas/大承氣湯\|大承氣湯]]。
77. 陽明病，發熱汗多者，急下之，宜[[經方Classical formulas/大承氣湯\|大承氣湯]]。
78. 發汗，不解，腹滿痛者，急下之，宜[[經方Classical formulas/大承氣湯\|大承氣湯]]。
79. 腹滿不減，減不足言，當下之，宜[[經方Classical formulas/大承氣湯\|大承氣湯]]。
80. 陽明少陽合病，必下利。其脈不負者，為順也；負者，失也。互相克責，名為負也。脈滑而數者，有宿食也，當下之，宜[[經方Classical formulas/大承氣湯\|大承氣湯]]。
81. 病人無表裏證，發熱七八日，雖脈浮數者，可下之；假令已下，脈數不解，合熱則消穀善飢，至六七日不大便者，有瘀血也，宜[[經方Classical formulas/抵當湯、抵當丸\|抵當湯]]；若脈數不解，而下利不止，必協熱便膿血也。
82. 傷寒，發汗已，身目為黃，所以然者，以寒濕在裏，不解故也。不可汗也，當於寒濕中求之。
83. 傷寒七八日，身黃如橘子色，小便不利，腹微滿者，[[經方Classical formulas/茵陳蒿湯\|茵陳蒿湯]]主之。
84. 傷寒，身黃、發熱者，[[經方Classical formulas/梔子柏皮湯\|梔子柏皮湯]]主之。
85. 傷寒瘀熱在裏，其身必黃，[[經方Classical formulas/麻黃連翹赤小豆湯\|麻黃連翹赤小豆湯]]主之。
86. 陽明病，身熱，不能食，食即頭眩，心胸不安，久久發黃，此名穀疸，[[經方Classical formulas/茵陳蒿湯\|茵陳蒿湯]]主之。
87. 陽明病，身熱，發黃，心中懊憹，或熱痛，因於酒食者，此名酒疸，[[經方Classical formulas/梔子大黃湯\|梔子大黃湯]]主之。
88. 陽明病，身黃，津液枯燥，色暗不明者，此熱入於血分也，[[經方Classical formulas/豬膏髮煎\|豬膏髮煎]]主之。
89. 黃疸，腹滿，小便不利而赤，自汗出，此為表和裏實，當下之，宜[[經方Classical formulas/大黃硝石湯\|大黃硝石湯]]。
90. 諸黃，腹痛而嘔者，宜[[經方Classical formulas/大柴胡湯\|大柴胡湯]]。
91. 黃病，小便色不變，自利，腹滿而喘者，不可除熱，除熱必噦。噦者，[[經方Classical formulas/小半夏湯\|小半夏湯]]主之。
92. 諸黃家，但利其小便，[[經方Classical formulas/五苓散\|五苓散]]加==茵陳蒿==主之；假令脈浮，當以汗解者，宜[[經方Classical formulas/桂枝加黃耆湯\|桂枝加黃耆湯]]。（五苓散見前，加茵陳蒿十分，同末）
93. 諸黃，小便自利者，當以虛勞法，[[經方Classical formulas/小建中湯\|小建中湯]]主之。
94. 陽明病，腹滿，小便不利，舌萎黃燥，不得眠者，此屬黃家。
95. 黃疸病，當以十八日為期，治之十日以上瘥，反劇者，為難治。
96. 夫病脈沉，渴欲飲水，小便不利者，後必發黃。
97. 趺陽脈微而弦，法當腹滿，若不滿者，必大便難，兩胠疼痛，此為虛寒，當溫之，宜[[經方Classical formulas/吳茱萸湯\|吳茱萸湯]]。（方見前）
98. 夫病人腹痛繞臍，此為陽明風冷，穀氣不行。若反下之，其氣必衝。若不衝者，心下則痞。當溫之，宜[[經方Classical formulas/理中湯\|理中湯]]。
99. 陽明病，發熱十餘日，脈浮而數，腹滿，飲食如故者，[[經方Classical formulas/厚朴七物湯\|厚朴七物湯]]主之。
100. 陽明病，腹中切痛、雷鳴、逆滿，嘔吐者，此虛寒也，[[經方Classical formulas/附子粳米湯\|附子粳米湯]]主之。
101. 陽明病，腹中寒痛，嘔不能食，有物突起，如見頭足，痛不可近者，[[經方Classical formulas/大建中湯\|大建中湯]]主之。
102. 陽明病，腹滿，脇下偏痛，發微熱，其脈弦緊者，當以溫藥下之，宜[[經方Classical formulas/大黃附子細辛湯\|大黃附子細辛湯]]。
103. 問曰：陽明宿食何以別之？師曰：寸口脈浮而大，按之反濇，尺中亦微而濇，故知其有宿食也，[[經方Classical formulas/大承氣湯\|大承氣湯]]主之。
104. 寸口脈數而滑者，此為有宿食也。
105. 下利不欲食者，此為有宿食也。
106. 脈緊如轉索者，此為有宿食也。
107. 脈緊，腹中痛，惡風寒者，此為有宿食也。
108. 宿食在上脘者，法當吐之，宜[[經方Classical formulas/瓜蒂散\|瓜蒂散]]。
---
# 【卷十】辨少陽病脈證並治
290. 少陽之為病，口苦，咽乾，目眩是也。
2. 少陽中風，兩耳無所聞，目赤，胸中滿而煩者，不可吐下，吐下則悸而驚。
3. 傷寒，脈弦細，頭痛，發熱者，屬少陽，不可發汗；汗則讝語，煩躁，此屬胃不和也，和之則愈。
4. 本太陽病，不解，轉入少陽者，脇下鞕滿，乾嘔不能食，往來寒熱，脈沉弦者，不可吐下，與[[經方Classical formulas/小柴胡湯\|小柴胡湯]]。
5. 少陽病，氣上逆，今脇下痛，甚則嘔逆，此為膽氣不降也，[[經方Classical formulas/柴胡芍藥枳實甘草湯\|柴胡芍藥枳實甘草湯]]主之。
6. 若以吐下、發汗、溫針，讝語，柴胡湯證罷者，此為壞病，知犯何逆，以法救之，[[經方Classical formulas/小柴胡湯\|柴胡湯]]不中與也。
7. 三陽合病，脈浮大，上關上，但欲眠睡，目合則汗，此上焦不通故也，宜[[經方Classical formulas/小柴胡湯\|小柴胡湯]]。
8. 傷寒四五日，無大熱，其人躁煩者，此為陽去入陰故也。
9. 傷寒三日，三陽為盡，三陰當受邪，其人反能食而不嘔者，此為三陰不受邪也。
10. 傷寒三日，少陽脈小者，為欲已也。
11. 少陽病欲解時，從寅至辰上。
---
# 【卷十】辨太陰病脈證並治
301. 太陰之為病，腹滿而吐，食不下，自利益甚，時腹自痛，若下之，必胸下結鞕。
13. 太陰中風，四肢煩疼，陽微陰濇而長者，為欲愈。
14. 太陰病，脈浮者，可發汗，宜[[Test/桂枝湯\|桂枝湯]]。
15. 自利不渴者，屬太陰，以其臟有寒故也，當溫之，宜服[[經方Classical formulas/理中湯\|理中]]、[[經方Classical formulas/四逆湯\|四逆]]輩。
16. 傷寒脈浮而緩、手足自溫者，繫在太陰。太陰當發身黃；若小便自利者，不能發黃。至七八日，雖暴煩、下利日十餘行，必自止，以脾家實，腐穢當去故也。
17. 本太陽病，醫反下之，因而腹滿時痛者，屬太陰也，[[經方Classical formulas/桂枝加芍藥湯\|桂枝加芍藥湯]]主之；大實痛者，[[經方Classical formulas/桂枝加大黃湯\|桂枝加大黃湯]]主之。
18. 太陰病，脈弱，其人續自便利，設當行大黃、芍藥者，宜減之，以其人胃氣弱，易動故也。
19. 太陰病，大便反鞕，腹中脹滿者，此脾氣不轉也，宜[[經方Classical formulas/白朮枳實乾姜白蜜湯\|白朮枳實乾姜白蜜湯]]；若不脹滿，反短氣者，[[經方Classical formulas/黃耆五物加乾姜半夏湯\|黃耆五物湯加乾薑半夏]]主之。
20. 太陰病，渴欲飲水，飲水即吐者，此為水在膈上，宜[[經方Classical formulas/半夏茯苓湯\|半夏茯苓湯]]。
21. 太陰病，下利，口渴，脈虛而微數者，此津液傷也，宜[[經方Classical formulas/人參白朮芍藥甘草湯\|人參白朮芍藥甘草湯]]。
22. 太陰病，不下利、吐逆，但苦腹大而脹者，此脾氣實也，[[經方Classical formulas/厚朴四物湯\|厚朴四物湯]]主之。
23. 太陰病，不吐、不滿，但遺矢無度者，虛故也，[[經方Classical formulas/理中加黃耆湯\|理中加黃耆湯]]主之。
24. 太陰病，欲吐不吐，下利時甚時疏，脈浮濇者，[[經方Classical formulas/桂枝去芍藥加茯苓白朮湯\|桂枝去芍藥加茯苓白朮湯]]主之。
25. 太陰病，吐逆，腹中冷痛，雷鳴下利，脈沉緊者，[[經方Classical formulas/小柴胡加茯苓白朮湯\|小柴胡加茯苓白朮湯]]主之。
26. 太陰病，有宿食，脈滑而實者，可下之，宜[[經方Classical formulas/大承氣湯\|承氣輩]]；若大便溏者，宜[[經方Classical formulas/厚朴枳實白朮甘草湯\|厚朴枳實白朮甘草湯]]。
27. 太陰病欲解時，從亥至丑上。
---
# 【卷十一】辨少陰病脈證並治
317. 少陰之為病，脈微細，但欲寐也。
2. 少陰病，欲吐不吐，心煩，但欲寐，五六日，自利而渴者，屬少陰也，虛，故飲水自救。若小便色白者，少陰病形悉具。小便白者，以下焦虛寒，不能制水，故令色白也。
3. 病人脈陰陽俱緊，反汗出者，亡陽也。此屬少陰，法當咽痛而復吐利。
4. 少陰病，咳而下利、讝語者，被火劫故也，小便必難，以強責少陰汗也。
5. 少陰病，脈細沉數，病為在裏，不可發汗。
6. 少陰病，脈微，不可發汗，亡陽故也；陽已虛，尺脈弱濇者，復不可下之。
7. 少陰病，脈緊，至七八日，自下利、脈暴微、手足反溫、脈緊反去者，為欲解也，雖煩、下利，必自愈。
8. 少陰病，下利，若利自止，惡寒而蜷臥，手足溫者，可治。
9. 少陰病，惡寒而蜷，時自煩，欲去衣被者，可治。
10. 少陰中風，脈陽微陰浮者，為欲愈。
11. 少陰病，欲解時，從子至寅上。
12. 少陰病，吐利，手足不逆冷，反發熱者，不死。脈不至者，灸少陰七壯。
13. 少陰病八九日，一身手足盡熱者，以熱在膀胱，必便血也。
14. 少陰病，但厥無汗，而強發之，必動其血，未知從何道而出，或從口鼻，或從耳出者，是名下厥上竭，為難治。
15. 少陰病，惡寒，身蜷而利，手足逆冷者，不治。
16. 少陰病，吐利，躁煩，四逆者，死。
17. 少陰病，下利止，而頭眩時時自冒者，死。
18. 少陰病，四逆，惡寒而身蜷，脈不至，心煩而躁者，死。
19. 少陰病六七日，息高者，死。
20. 少陰病，脈微細沉，但欲臥，汗出不煩，自欲吐。至五六日，自利，復煩躁不得臥寐者，死。
21. 少陰病始得之，反發熱，脈沉者，[[經方Classical formulas/麻黃附子細辛湯\|麻黃附子細辛湯]]主之。
22. 少陰病，得之二三日，[[經方Classical formulas/麻黃附子甘草湯\|麻黃附子甘草湯]]微發汗。以二三日無裏證，故微發汗也。
23. 少陰病，得之二三日以上，心中煩，不得臥者，[[經方Classical formulas/黃連阿膠湯\|黃連阿膠湯]]主之。
24. 少陰病，得之一二日，口中和，其背惡寒者，當灸之，[[經方Classical formulas/附子湯\|附子湯]]主之。
25. 少陰病，身體痛，手足寒，骨節痛，脈沉者，[[經方Classical formulas/附子湯\|附子湯]]主之。
26. 少陰病，脈微而弱，身痛如掣者，此榮衛不和故也，[[經方Classical formulas/當歸四逆湯\|當歸四逆湯]]主之。
27. 少陰病，下利便膿血者，[[經方Classical formulas/桃花湯\|桃花湯]]主之。
28. 少陰病，二三日至四五日，腹痛，小便不利，下利不止，便膿血者，[[經方Classical formulas/桃花湯\|桃花湯]]主之。
29. 少陰病，下利便膿血者，可刺==足陽明==。
30. 少陰病，吐利，手足逆冷，煩躁欲死者，[[經方Classical formulas/吳茱萸湯\|吳茱萸湯]]主之。
31. 少陰病，下利，咽痛，胸滿，心煩者，[[經方Classical formulas/豬膚湯\|豬膚湯]]主之。
32. 少陰病，二三日，咽中痛者，可與[[經方Classical formulas/甘草湯\|甘草湯]]；不差，與[[經方Classical formulas/桔梗湯\|桔梗湯]]。
33. 少陰病，咽中傷，生瘡，痛引喉旁，不能語言，聲不出者，[[經方Classical formulas/苦酒湯\|苦酒湯]]主之。
34. 少陰病，咽中痛，脈反浮者，[[經方Classical formulas/半夏散\|半夏散及湯]]主之。
35. 少陰病，下利，[[經方Classical formulas/白通湯\|白通湯]]主之。
36. 少陰病，下利，脈微者，與白通湯；利不止，厥逆無脈，乾嘔煩者，[[經方Classical formulas/白通加豬膽汁湯\|白通加豬膽汁湯]]主之。服湯後，脈暴出者死，微續者生。
37. 少陰病，二三日不已，至四五日，腹痛，小便不利，四肢沉重疼痛，自下利者，此為有水氣，其人或咳，或小便不利，或下利，或嘔者，[[經方Classical formulas/真武湯\|真武湯]]主之。
38. 少陰病，下利清穀，裏寒外熱，手足厥逆，脈微欲絕，身反不惡寒，其人面色赤，或腹痛，或乾嘔，或咽痛，或利止脈不出者，[[經方Classical formulas/通脈四逆湯\|通脈四逆湯]]主之。
39. 少陰病，四逆，其人或咳，或悸，或小便不利，或腹中痛，或泄利下重者，[[經方Classical formulas/四逆散\|四逆散]]主之。
40. 少陰病，下利六七日，咳而嘔渴，心煩不得眠者，[[經方Classical formulas/豬苓湯\|豬苓湯]]主之。
41. 少陰病，得之二三日，口燥咽乾者，急下之，宜[[經方Classical formulas/大承氣湯\|大承氣湯]]。
42. 少陰病，自利清水，色純青，心下必痛，口乾燥者，可下之，宜[[經方Classical formulas/大承氣湯\|大承氣湯]]。
43. 少陰病六七日，腹脹不大便者，急下之，宜[[經方Classical formulas/大承氣湯\|大承氣湯]]。
44. 少陰病，脈沉者，急溫之，宜[[經方Classical formulas/四逆湯\|四逆湯]]。
45. 少陰病，飲食入口即吐，或心中溫溫欲吐，復不能吐，始得之，手足寒，脈弦遲者，此胸中實，不可下也，當吐之；若膈上有寒飲，乾嘔者，不可吐也，當溫之，宜[[經方Classical formulas/四逆湯\|四逆湯]]。
46. 少陰病，下利，脈微濇，嘔而汗出，必數更衣，反少者，當溫其上，灸之。
---
# 【卷十一】辨厥陰病脈證並治
363. 厥陰之為病，消渴，氣上撞心，心中疼熱，飢而不欲食，食則吐蚘，下之，利不止。
48. 厥陰中風，脈微浮，為欲愈；不浮，為未愈。
49. 厥陰欲解時，從丑至卯上。
50. 厥陰病，渴欲飲水者，少少與之，愈。
51. 諸四逆厥者，不可下之，虛家亦然。
52. 傷寒，先厥、後發熱而利者，必自止。見厥復利。
53. 傷寒，始發熱六日、厥反九日而利。凡厥利者，當不能食，今反能食者，恐為除中。食以素餅，不發熱者，知胃氣尚在，必愈。恐暴熱來出而復去也，後日脈之，其熱續在者，期之旦日夜半愈。所以然者，本發熱六日、厥反九日，復發熱三日，並前六日，亦為九日，與厥相應，故期之旦日夜半愈。後三日脈之，而脈數，其熱不罷者，此為熱氣有餘，必發癰膿也。
54. 傷寒六七日，脈遲，而反與黃芩湯徹其熱。脈遲為寒，今與[[經方Classical formulas/黃芩湯\|黃芩湯]]復除其熱，腹中應冷。今反能食，此名「除中」，必死。
55. 傷寒，先厥後發熱，下利必自止，而反汗出，咽中痛者，其喉為痹；發熱無汗，而利必自止。若不止，必便膿血。便膿血者，其喉不痹。
56. 傷寒，一二日至四五日厥者，必發熱，前熱者後必厥。厥深者熱亦深，厥微者熱亦微。厥應下之，而反發汗者，必口傷爛赤。
57. 傷寒病，厥五日、熱亦五日，設六日當復厥，不厥者自愈。厥終不過五日，以熱五日，知自愈。
58. 凡厥者，陰陽氣不相順接，便為厥。厥者，手足逆冷是也。
59. 傷寒，脈微而厥，至七八日，膚冷，其人躁、無暫安時者，此為臟厥，非蚘厥也。蚘厥者，其人當吐蚘。今病者靜，而復時煩，此為臟寒，蚘上入其膈，故煩。須臾復止，得食而嘔又煩者，蚘聞食臭出，其人當自吐蚘。蚘厥者，[[經方Classical formulas/烏梅丸\|烏梅丸]]主之。又主久利。
60. 傷寒，熱少，微厥，指頭寒，嘿嘿不欲食，煩躁。數日，小便利、色白者，此熱除也，欲得食，其病為愈；若厥而嘔，胸脇煩滿者，其後必便血。
61. 病者手足厥冷，不結胸，小腹滿，按之痛者，此冷結在膀胱關元也。
62. 傷寒發熱四日，厥反三日，復熱四日，厥少熱多者，其病當愈；四日至七日，熱不除者，必便膿血。
63. 傷寒厥四日，熱反三日，復厥五日，其病為進。寒多熱少，陽氣退，故為進也。
64. 傷寒六七日，脈微，手足厥冷，煩躁，灸厥陰，厥不還者，死。
65. 傷寒，發熱，下利，厥逆，躁不得臥者，死。
66. 傷寒，發熱，下利至甚，厥不止者，死。
67. 傷寒六七日不利，便發熱而利，其人汗出不止者，死。有陰無陽故也。
68. 傷寒五六日，不結胸，腹濡，脈虛，復厥者，不可下也。此為亡血，下之則死。
69. 傷寒，發熱而厥，七日下利者，為難治。
70. 傷寒，脈促，手足厥逆，不可灸之。
71. 傷寒，脈滑而厥者，裏有熱也，[[經方Classical formulas/白虎湯\|白虎湯]]主之。
72. 傷寒，手足厥逆，脈細欲絕者，[[經方Classical formulas/當歸四逆加人參附子湯\|當歸四逆加人參附子湯]]主之；若其人內有久寒者，[[經方Classical formulas/當歸四逆加吳茱萸生姜附子湯\|當歸四逆加吳茱萸生姜附子湯]]主之。
73. 大汗出，熱不去，內拘急，四肢疼，復下利、厥逆而惡寒者，[[經方Classical formulas/四逆湯\|四逆湯]]主之。
74. 大汗，若大下利而厥逆冷者，[[經方Classical formulas/四逆湯\|四逆湯]]主之。
75. 病人手足厥冷，脈乍緊者，邪結在胸中，心下滿而煩，飢不能食者，病在胸中，當須吐之，宜[[經方Classical formulas/瓜蒂散\|瓜蒂散]]。
76. 傷寒，厥而心下悸者，宜先治水，當服[[經方Classical formulas/茯苓甘草湯\|茯苓甘草湯]]，卻治其厥。不爾，水漬入胃，必作利也。
77. 傷寒六七日，大下後，寸脈沉而遲，手足厥逆，下部脈不至，咽喉不利，唾膿血，泄利不止者，為難治，[[經方Classical formulas/人參附子湯\|人參附子湯]]主之。不差，復以[[經方Classical formulas/人參乾姜湯\|人參乾姜湯]]與之。
78. 傷寒四五日，腹中痛，若轉氣下趨少腹者，此欲自利也。
79. 傷寒本自寒，下醫復吐下之，寒格，更逆吐下，[[經方Classical formulas/麻黃升麻湯\|麻黃升麻湯]]主之。若食入口即吐，[[經方Classical formulas/乾姜黃芩黃連人參湯\|乾姜黃芩黃連人參湯]]主之。
80. 下利，有微熱而渴，脈弱者，令自愈。
81. 下利，脈數有微熱，汗出者，為欲愈；脈緊者，為未解。
82. 下利，手足厥逆，無脈者，灸之不溫，若脈不還，反微喘者，死。少陰負趺陽者，為順也。
83. 下利，寸脈反浮數，尺中自濇者，必圊膿血，[[經方Classical formulas/柏葉阿膠湯\|柏葉阿膠湯]]主之。
84. 下利清穀，下可攻表；汗出，必脹滿。
85. 下利，脈沉弦者，下重也；脈大者，為未止；脈微弱數者，為欲自止，雖發熱，不死。
86. 下利，脈沉而遲，其人面少赤，身有微熱，下利清穀者，必鬱冒，汗出而解，病人必微厥，所以然者，其面戴陽下虛故也。
87. 下利，脈數而渴者，令自愈，設不差，必清膿血，以有熱故也。
88. 下利後，脈絕，手足厥冷，晬時脈還，手足溫者，生；脈不還者，死。
89. 傷寒，下利日十餘行，脈反實者，死。
90. 下利清穀，裏寒外熱，汗出而厥者，[[經方Classical formulas/通脈四逆湯\|通脈四逆湯]]主之。
91. 熱利下重者，[[經方Classical formulas/白頭翁湯\|白頭翁湯]]主之。
92. 下利，其人虛極者，[[經方Classical formulas/白頭翁加阿膠甘草湯\|白頭翁加阿膠甘草湯]]主之。
93. 下利，腹脹滿，身體疼痛者，先溫其裏，乃攻其表。溫裏宜[[經方Classical formulas/四逆湯\|四逆湯]]，攻表宜[[Test/桂枝湯\|桂枝湯]]。
94. 下利，欲飲水者，以有熱故也，[[經方Classical formulas/白頭翁湯\|白頭翁湯]]主之。
95. 下利，讝語者，有燥屎也，宜[[經方Classical formulas/小承氣湯\|小承氣湯]]。
96. 下利後，更煩，按之心下濡者，為虛煩也，宜[[經方Classical formulas/梔子豉湯\|梔子豉湯]]。
97. 下利，腹痛，若胸痛者，[[經方Classical formulas/紫參湯\|紫參湯]]主之。
98. 氣利，[[經方Classical formulas/訶黎勒散\|訶黎勒散]]主之。
99. 嘔家有癰膿者，不可治嘔，膿盡自愈。
100. 嘔而胸滿者，[[經方Classical formulas/吳茱萸湯\|吳茱萸湯]]主之。
101. 乾嘔，吐涎沫，頭痛者，[[經方Classical formulas/吳茱萸湯\|吳茱萸湯]]主之。
102. 嘔而發熱者，[[經方Classical formulas/小柴胡湯\|小柴胡湯]]主之。
103. 嘔而脈弱，小便復利，身有微熱，見厥者，難治，[[經方Classical formulas/四逆湯\|四逆湯]]主之。
104. 乾嘔、吐逆、吐涎沫，[[經方Classical formulas/半夏乾姜散\|半夏乾姜散]]主之。
105. 傷寒，大吐大下之，極虛、復極汗者，以其人外氣怫鬱，復與之水以發其汗，因得噦。所以然者，胃中寒冷故也。
106. 傷寒，噦而腹滿，視其前後，知何部下利，利之則愈。
107. 病人胸中似喘不喘，似嘔不嘔，似噦不噦，徹心中憒憒然無奈者，[[經方Classical formulas/生姜半夏湯\|生姜半夏湯]]主之。
108. 乾嘔噦，若手足厥者，[[經方Classical formulas/橘皮湯\|橘皮湯]]主之。
109. 噦逆，其人虛者，[[經方Classical formulas/橘皮竹茹湯\|橘皮竹茹湯]]主之。
110. 諸嘔，穀不得下者，[[經方Classical formulas/小半夏湯\|小半夏湯]]主之。
111. 便膿血，相傳為病，此名疫利。其原因於夏，而發於秋，熱燥相搏，逐傷氣血，流於腸間，其後乃重，脈洪變數，[[經方Classical formulas/黃連茯苓湯\|黃連茯苓湯]]主之。
112. 病人嘔吐涎沫，心痛，若腹痛，發作有時，其脈反洪大者，此蟲之為病也，[[經方Classical formulas/甘草粉蜜湯\|甘草粉蜜湯]]主之。
113. 厥陰病，脈弦而緊，弦則衛氣不行，緊則不欲食，邪正相搏，即為寒疝。繞臍而痛，手足厥冷，是其候也。脈沉緊者，[[經方Classical formulas/大烏頭煎\|大烏頭煎]]主之。
114. 寒疝，腹中痛，若脇痛裏急者，[[經方Classical formulas/當歸生姜羊肉湯\|當歸生姜羊肉湯]]主之。
115. 寒疝，腹中痛，手足不仁，若逆冷，若身疼痛，灸刺諸藥不能治者，[[經方Classical formulas/烏頭桂枝湯\|烏頭桂枝湯]]主之。
116. 病人睾丸，偏有大小，時有上下，此為狐疝，宜先刺==厥陰之俞==，後與[[經方Classical formulas/蜘蛛散\|蜘蛛散]]。
117. 寸口脈浮而遲，浮則為虛，遲則為勞；虛則衛氣不足，勞則榮氣竭。
118. 趺陽脈浮而數，浮則為氣，數則消穀而大堅；氣盛則溲數，溲數則堅。堅數相搏，即為消渴。
119. 消渴，小便多，飲一斗，小便亦一斗者，[[經方Classical formulas/腎氣丸\|腎氣丸]]主之。
120. 消渴，脈浮有微熱，小便不利者，[[經方Classical formulas/五苓散\|五苓散]]主之。
121. 消渴，欲飲水，胃反而吐者，[[經方Classical formulas/茯苓澤瀉湯\|茯苓澤瀉湯]]主之。
122. 消渴，欲得水，而食飲不休者，[[經方Classical formulas/文蛤散、文蛤湯\|文蛤湯]]主之。
123. 小便痛閟，下如粟狀，少腹弦急，痛引臍中，其名曰淋，此熱結在下焦也，[[經方Classical formulas/小柴胡加茯苓湯\|小柴胡加茯苓湯]]主之。
---
# 【卷十二】辨霍亂吐利病脈證並治
440. 問曰：病有霍亂者何？答曰：嘔吐而利，此名霍亂。
2. 師曰：霍亂屬太陰，霍亂必吐利，吐利不必盡霍亂。霍亂者，由寒熱雜合混亂於中也。熱氣上逆故吐，寒氣下注故利。其有飲食不節，壅滯於中，上者竟上則吐，下者竟下則利，此名吐利，非霍亂也。
3. 問曰：病有發熱、頭痛、身疼、惡寒、吐利者，此屬何病？答曰：此非霍亂。霍亂自吐下。今惡寒、身疼，復更發熱，故知非霍亂也。
4. 霍亂嘔吐下利，無寒熱，脈濡弱者，[[經方Classical formulas/理中湯\|理中湯]]主之。
5. 先吐後利，腹中滿痛，無寒熱，脈濡弱而濇者，此宿食也。[[經方Classical formulas/白朮茯苓半夏枳實湯\|白朮茯苓半夏枳實湯]]主之。
6. 胸中滿，欲吐不吐，下利時疏，無寒熱，腹中絞痛，寸口脈弱而結者，此宿食在上故也。宜[[經方Classical formulas/瓜蒂散\|瓜蒂散]]。
7. 霍亂嘔吐，下利清穀，手足厥冷，脈沉而遲者，[[經方Classical formulas/四逆湯\|四逆湯]]主之。
8. 吐利發熱，脈濡弱而大者，[[經方Classical formulas/白朮石膏半夏乾姜湯\|白朮石膏半夏乾姜湯]]主之。
9. 嘔吐甚則蚘出，下利時密時疏，身微熱，手足厥冷，面色青，脈沉弦而緊者，[[經方Classical formulas/四逆加吳茱萸黃連湯\|四逆加吳茱萸黃連湯]]主之。
10. 霍亂吐、利，口渴，汗出，短氣，脈弱而濡者，[[經方Classical formulas/理中加人參栝蔞根湯\|理中加人參栝蔞根湯]]主之。
11. 飲水即吐，食穀則利，脈遲而弱者，[[經方Classical formulas/理中加附子湯\|理中加附子湯]]主之。
12. 腹中脹滿而痛，時時上下，痛氣上則吐，痛氣下則利，脈濡而濇者，[[經方Classical formulas/理中湯\|理中湯]]主之。
13. 霍亂證，有虛實，因其人本有虛實，證隨本變故也。虛者脈濡而弱，宜[[經方Classical formulas/理中湯\|理中湯]]；實者脈急而促，宜[[經方Classical formulas/葛根黃連黃芩甘草湯\|葛根黃連黃芩甘草湯]]。
14. 霍亂，轉筋，必先其時已有寒邪留於筋間，傷其榮氣，隨證而發，脈當濡弱，反見弦急厥逆者，[[經方Classical formulas/理中加附子湯\|理中加附子湯]]主之。
15. 霍亂已，頭痛，發熱，身疼痛，熱多，欲飲水者，[[經方Classical formulas/五苓散\|五苓散]]主之；寒多，不飲水者，[[經方Classical formulas/理中湯#理中丸\|理中丸]]主之。
16. 傷寒，其脈微濇者，本是霍亂，今是傷寒，卻四五日，至陰經上，若轉入陰者，必利；若欲似大便，而反失氣，仍不利者，此屬陽明也，便必鞕，十三日愈。所以然者，經盡故也。
17. 下利後，便當鞕，鞕則能食者，愈；今反不能食，到後經中，頗能食，復過一經亦能食，過之一日當愈，不愈者，不屬陽明也。
18. 傷寒，脈微而復利，利自止者，亡血也，[[經方Classical formulas/四逆加人參湯\|四逆加人參湯]]主之。
19. 吐、利止，而身痛不休者，當消息和解其外，宜[[Test/桂枝湯\|桂枝湯]]。
20. 吐、利，汗出，發熱，惡寒，四肢拘急，手足厥冷者，[[經方Classical formulas/四逆湯\|四逆湯]]主之。
21. 既吐且利，小便復利而大汗出，下利清穀，內寒外熱，脈微欲絕者，[[經方Classical formulas/四逆湯\|四逆湯]]主之。
22. 吐已下斷，汗出而厥，四肢拘急不解，脈微欲絕者，[[經方Classical formulas/通脈四逆加豬膽汁湯\|通脈四逆加豬膽汁湯]]主之。
23. 吐、利後，汗出，脈平，小煩者，以新虛不勝穀氣故也。

---

# 【卷十二】辨痙陰陽易差後病脈證並治
463. 太陽病，發熱，無汗，而惡寒者，若脈沉遲，名剛痙。
25. 太陽病，發熱，汗出，不惡寒者，若脈浮數，名柔痙。
26. 太陽病，發熱，脈沉而細者，名曰痙，為難治。
27. 太陽病，發汗太多，因致痙。
28. 風病，下之則痙，復發汗，必拘急。
29. 瘡家，不可發汗，汗出則痙。
30. 病者身熱足寒，頸項強急，惡寒，時頭熱，面赤目赤，獨頭動搖，卒口噤，背反張者，痙病也。若發其汗，寒濕相得，其表益虛，則惡寒甚，發其汗已，其脈如蛇，暴脈長大者，為欲解；其脈如故，及伏弦者，為未解。
31. 夫痙脈，按之緊如弦，直上下行。
32. 痙病，有灸瘡者，難治。
33. 太陽病，其證備，身體強儿儿然，脈反沉遲，此為痙，[[經方Classical formulas/栝蔞桂枝湯\|栝蔞桂枝湯]]主之。
34. 太陽病，無汗，而小便反少，氣上衝胸，口噤不得語，欲作剛痙者，[[經方Classical formulas/葛根湯\|葛根湯]]主之。
35. 痙病，手足厥冷，發熱間作，唇青目陷，脈沉弦者，風邪入厥陰也，[[經方Classical formulas/桂枝加附子當歸細辛人參乾姜湯\|桂枝加附子當歸細辛人參乾姜湯]]主之。
36. 痙病，本屬太陽，若發熱，汗出，脈弦而實者，轉屬陽明也，宜[[經方Classical formulas/大承氣湯\|承氣]]輩與之。
37. 痙病，胸滿，口噤，臥不著席，腳攣急，必齘齒，宜[[經方Classical formulas/大承氣湯\|大承氣湯]]。
38. 傷寒，陰陽易之為病，其人身體重，少氣，少腹裏急，或引陰中拘攣，熱上衝胸，頭重不欲舉，眼中生花，膝脛拘急者，[[經方Classical formulas/燒裩散\|燒裩散]]主之。
39. 大病差後，勞復者，[[經方Classical formulas/枳實梔子豉湯\|枳實梔子豉湯]]主之；若有宿食者，加==大黃==如博棋子大五六枚。
40. 傷寒差已後，更發熱者，[小柴胡湯]]主之；脈浮者，以汗解之；脈沉實者，以下解之。
41. 大病差後，從腰以下有水氣者，[[經方Classical formulas/牡蠣澤瀉散\|牡蠣澤瀉散]]主之。
42. 大病差後，喜唾，久不了了，胸上有寒也，當以丸藥溫之，宜[[經方Classical formulas/理中湯#理中丸\|理中丸]]。（方見霍亂）
43. 傷寒解後，虛羸少氣，氣逆欲吐者，[[經方Classical formulas/竹葉石膏湯\|竹葉石膏湯]]主之。
44. 大病已解，而日暮微煩者，以病新差，人強與穀，脾胃之氣尚弱，不能消穀，故令微煩，損穀則愈。

---

# 【卷十三】辨百合狐惑陰陽毒病脈證並治
1. 百合病者，百脈一宗，悉致其病也。意欲食，復不能食，常默默，欲臥不能臥，欲行不能行，飲食或有美時，或有不欲聞食臭時，如寒無寒，如熱無熱，口苦，小便赤，諸藥不能治，得藥則劇吐利，如有神靈者，身形如和，其脈微數。每溺時頭痛者，六十日乃愈；若溺時頭不痛，淅淅然者，四十日愈；若溺時快然，但頭眩者，二十日愈。其證或未病而預見，或病四、五日始見，或病至二十日，或一月後見者，各隨其證，依法治之。
2. 百合病，見於發汗之後者，[[經方Classical formulas/百合知母湯\|百合知母湯]]主之。
3. 百合病，見於下之後者，[[經方Classical formulas/百合滑石代赭湯\|百合滑石代赭湯]]主之。
4. 百合病，見於吐之後者，[[經方Classical formulas/百合雞子黃湯\|百合雞子黃湯]]主之。
5. 百合病，不經發汗、吐下，病形如初者，[[經方Classical formulas/百合地黃湯\|百合地黃湯]]主之。
6. 百合病一月不解，變成渴者，[[經方Classical formulas/百合洗方\|百合洗方]]主之。不差，[[經方Classical formulas/栝蔞牡蠣散\|栝蔞牡蠣散]]主之。
7. 百合病變發熱者，[[經方Classical formulas/百合滑石散\|百合滑石散]]主之。
8. 百合病，見於陰者，以陽法救之；見於陽者，以陰法救之。見陽攻陰，復發其汗，此為逆；見陰攻陽，乃復下之，此亦為逆。
9. 狐惑之為病，狀如傷寒，默默欲眠，目不得閉，臥起不安。蝕於喉為惑，蝕於陰為狐。不欲飲食，惡聞食臭，其面目乍赤、乍黑、乍白。蝕於上部則聲嗄，[[經方Classical formulas/甘草瀉心湯\|甘草瀉心湯]]主之；蝕於下部則咽乾，[[經方Classical formulas/苦參湯\|苦參湯]]洗之；蝕於肛者，[[經方Classical formulas/雄黃散\|雄黃]]薰之。
10. 病者脈數，無熱，微煩，默默但欲臥，汗出。初得之三、四日，目赤如鳩眼；七、八日，目四眥黑。若能食者，膿已成也，[[經方Classical formulas/赤豆當歸散\|赤豆當歸散]]主之。
11. 陽毒之為病，面赤斑斑如錦紋，咽喉痛，唾膿血。五日可治，七日不可治，[[經方Classical formulas/升麻鱉甲湯\|升麻鱉甲湯]]主之。
12. 陰毒之為病，面目青，身痛如被杖，咽喉痛。五日可治，七日不可治。[[經方Classical formulas/升麻鱉甲去雄黃蜀椒湯\|升麻鱉甲湯去雄黃蜀椒]]主之。

---

# 【卷十三】辨瘧病脈證並治
13. 師曰：瘧病，其脈弦數者，熱多寒少；其脈弦遲者，寒多熱少。脈弦而小緊者，可下之；弦遲者，可溫之；弦緊者，可汗之、針之、灸之；浮大者，可吐之；弦數者，風發也，當於少陽中求之。
14. 問曰：瘧病以月一發者，當以十五日愈，甚者當月盡解。如其不差，當云何？師曰：此結為癥瘕，必有瘧母，急治之，宜[[經方Classical formulas/鱉甲煎丸\|鱉甲煎丸]]。
15. 師曰：陰氣孤絕，陽氣獨發，則熱而少氣煩悗，手足熱而欲嘔，此名疸瘧，[[經方Classical formulas/白虎加桂枝人參湯\|白虎加桂枝人參湯]]主之。
16. 瘧病，其病如平，身無寒，但熱，骨節疼煩，時作嘔，此名溫瘧，宜[[經方Classical formulas/白虎加桂枝湯\|白虎加桂枝湯]]。
17. 瘧病，多寒，或但寒不熱者，此名牡瘧，[[經方Classical formulas/蜀漆散\|蜀漆散]]主之，[[經方Classical formulas/柴胡桂枝乾姜湯\|柴胡桂姜湯]]亦主之。

---

# 【卷十三】辨血痹虛勞病脈證並治
18. 問曰：血痹之病，從何得之？師曰：夫尊榮之人，骨弱肌膚盛，重因疲勞汗出，臥不時動搖，加被微風，遂得之。但以脈寸口微濇，關上小緊，宜針引陽氣，令脈和、緊去則愈。
19. 血痹，陰陽俱微，或寸口關上微，尺中小緊，外證身體不仁，如風痹狀，[[經方Classical formulas/黃耆桂枝五物湯\|黃耆桂枝五物湯]]主之。
20. 男子平人，脈大為勞，極虛亦為勞。
21. 男子面色薄者，主渴及亡血。卒喘悸，脈浮者，裏虛也。
22. 男子脈虛沉弦，無寒熱，短氣裏急，小便不利，面色白，時目瞑兼衄，少腹滿，此為勞使之然。
23. 勞之為病，其脈浮大，手足煩，春夏劇，秋冬差，陰寒精自出，酸削不能行。
24. 男子脈浮弱濇，為無子，精氣清冷。
25. 失精家，少陰脈弦急，陰頭寒，目眩，髮落。脈極虛芤遲者，為清穀、亡血、失精；脈得諸芤動微緊者，男子則失精，女子則夢交。[[經方Classical formulas/桂枝龍骨牡蠣湯\|桂枝龍骨牡蠣湯]]主之。[[經方Classical formulas/天雄散\|天雄散]]亦主之。
26. 男子平人，脈虛弱細微者，喜盜汗也。
27. 人年五、六十，其脈大者，病痹挾背行；若腸鳴，馬刀挾癭者，皆為勞得之也。其脈小沉遲者，病脫氣，疾行則喘渴；手足逆寒者，亦勞之為病也。
28. 虛勞裏急，悸，衄，腹中痛，夢失精，四肢酸疼，手足煩熱，咽乾口燥者，[[經方Classical formulas/小建中湯\|小建中湯]]主之。
29. 虛勞裏急，諸不足者，[[經方Classical formulas/黃耆建中湯\|黃耆建中湯]]主之。
30. 虛勞腰痛，少腹拘急，小便不利者，[[經方Classical formulas/腎氣丸\|腎氣丸]]主之。
31. 虛勞虛煩不得眠，[[經方Classical formulas/酸棗仁湯\|酸棗仁湯]]主之。
32. 五勞虛極羸瘦，腹滿不能飲食，食傷，憂傷，飲傷，房室傷，飢傷，勞傷，經絡榮衛氣傷，內有乾血，肌膚甲錯，兩目黯黑，緩中補虛，[[經方Classical formulas/大黃䗪蟲丸\|大黃䗪蟲丸]]主之。
33. 女勞，膀胱急，少腹滿，身盡黃，額上黑，足下熱，其腹脹如水狀，大便溏而黑，胸滿者難治。[[經方Classical formulas/硝石礬石散\|硝石礬石散]]主之。

---

# 【卷十四】辨咳嗽水飲黃汗歷節病脈證並治
1. 師曰：咳嗽發於肺，不專屬於肺病也，五臟六腑感受客邪皆能致咳。所以然者，邪氣上逆，必干於肺，肺為氣動，發聲為咳。欲知其源，必察脈息。為子條記，傳與後賢。
2. 肺咳，脈短而濇。假令浮而濇，知受風邪；緊短而濇，知受寒邪；數短而濇，知受熱邪；急短而濇，知受燥邪；濡短而濇，知受濕邪。此肺咳之因也。其狀則喘息有音，甚則唾血。
3. 心咳，脈大而散。假令浮大而散，知受風邪；緊大而散，知受寒邪；數大而散，知受熱邪；急大而散，知受燥邪；濡大而散，知受濕邪。此心咳之因也。其狀則心痛，喉仲介介如梗，甚則咽腫喉痹。
4. 肝咳，脈弦而濇。假令浮弦而濇，知受風邪；弦緊而濇，知受寒邪；弦數而濇，知受熱邪；弦急而濇，知受燥邪；弦濡而濇，知受濕邪。此肝咳之因也。其狀則兩脇下痛，甚則不可以轉，轉則兩胠下滿。
5. 脾咳，脈濡而濇。假令浮濡而濇，知受風邪；沉濡而濇，知受寒邪；數濡而濇，知受熱邪；急濡而濇，知受燥邪；遲濡而濇，知受濕邪。此脾咳之因也。其狀則右肋下痛，隱隱引背，甚則不可以動，動則咳劇。
6. 腎咳，脈沉而濡。假令沉弦而濡，知受風邪；沉緊而濡，知受寒邪；沉數而濡，知受熱邪；沉急而濡，知受燥邪；沉滯而濡，知受濕邪。此腎咳之因也。其狀則肩背相引而痛，甚則咳涎。
7. 肺咳不已，則流於大腸，脈與肺同，其狀則咳而遺矢也。
8. 心咳不已，則流於小腸，脈與心同，其狀則咳而失氣，氣與咳俱失也。
9. 肝咳不已，則流於膽，脈與肝同，其狀則嘔苦汁也。
10. 脾咳不已，則流於胃，脈與脾同，其狀則嘔，嘔甚則長蟲出也。
11. 腎咳不已，則流於膀胱，脈與腎同，其狀則咳而遺溺也。
12. 久咳不已，則移於三焦，脈隨證易，其狀則咳而腹滿，不欲食飲也。
13. 咳而有飲者，咳不得臥，臥則氣急，此為實；咳不能言，言則氣短，此為虛。咳病多端，治各異法。謹守其道，庶可萬全。
14. 咳家其脈弦者，此為有水，[[經方Classical formulas/十棗湯\|十棗湯]]主之。
15. 咳而氣逆，喉中作水雞聲者，[[經方Classical formulas/射干麻黃湯\|射干麻黃湯]]主之。
16. 咳逆上氣，時唾濁痰，但坐不得眠者，[[經方Classical formulas/皂莢丸\|皂莢丸]]主之。
17. 咳而脈浮者，[[經方Classical formulas/厚朴麻黃湯\|厚朴麻黃湯]]主之。
18. 咳而脈沉者，[[經方Classical formulas/澤漆湯\|澤漆湯]]主之。
19. 咳而上氣，咽喉不利，脈數者，[[經方Classical formulas/麥門冬湯\|麥門冬湯]]主之。
20. 咳逆倚息，不得臥，脈浮弦者，[[經方Classical formulas/小青龍湯\|小青龍湯]]主之。
21. 咳而胸滿，振寒脈數，咽乾不渴，時出濁唾腥臭，久久吐膿，如米粥者，此為肺癰，[[經方Classical formulas/桔梗湯\|桔梗湯]]主之。
22. 咳而氣喘，目如脫狀，脈浮大者，此為肺脹，[[經方Classical formulas/越婢加半夏湯\|越婢加半夏湯]]主之；[[經方Classical formulas/小青龍加石膏湯\|小青龍加石膏湯]]亦主之。
23. 咳而氣逆，喘鳴迫塞，胸滿而脹，一身面目浮腫，鼻出清涕，不聞香臭，此為肺脹，[[經方Classical formulas/葶藶大棗瀉肺湯\|葶藶大棗瀉肺湯]]主之。
24. 似咳非咳，唾多涎沫，其人不渴，此為肺冷，[[經方Classical formulas/甘草乾姜湯\|甘草乾姜湯]]主之。
25. 咳而唾涎沫不止，咽燥，口渴，其脈浮細而數者，此為肺痿，炙甘草湯主之。
26. 問曰：飲病奈何？師曰：飲病有四，曰痰飲，曰懸飲，曰溢飲，曰支飲。其人素盛今瘦，水走腸間，瀝瀝有聲，為痰飲；水流脇下，咳唾引痛，為懸飲；水歸四肢，當汗不汗，身體疼重，為溢飲；水停膈下，咳逆倚息，短氣不得臥，其形如腫，為支飲。
27. 水在心，則心下堅築，短氣，惡水不欲飲；水在肺，必吐涎沫，欲飲水；水在脾，則少氣身重；水在肝，則脇下支滿，嚏則脇痛；水在腎，則心下悸。
28. 心下有留飲，其人必背寒冷如掌大，咳則肋下痛引缺盆。
29. 胸中有留飲，其人必短氣而渴，四肢歷節痛。
30. 夫平人食少飲多，水停心下，久久成病。甚者則悸，微者短氣。脈雙弦者寒也，脈偏弦者飲也。
31. 夫短氣有微飲者，當從小便去之。
32. 病者脈伏，其人欲自利，利反快，雖利，心下續堅滿，此為留飲，[[經方Classical formulas/甘遂半夏湯\|甘遂半夏湯]]主之。
33. 心下有痰飲，胸脇支滿，目眩，脈沉弦者，茯苓桂枝白朮甘草湯主之。
34. 懸飲內痛，脈沉而弦者，[[經方Classical formulas/十棗湯\|十棗湯]]主之。
35. 病溢飲者，當發其汗，[[經方Classical formulas/大青龍湯\|大青龍湯]]主之；[[經方Classical formulas/小青龍湯\|小青龍湯]]亦主之。
36. 膈間支飲，其人喘滿，心下痞堅，面色黧黑，其脈沉緊，得之數十日，醫吐下之不愈者，[[經方Classical formulas/木防己湯\|木防己湯]]主之；不差，[[經方Classical formulas/木防己去石膏加茯苓芒硝湯\|木防己去石膏加茯苓芒硝湯]]主之。
37. 心下有支飲，其人苦冒眩，[[經方Classical formulas/澤瀉湯\|澤瀉湯]]主之。
38. 支飲，胸滿者，[[經方Classical formulas/厚朴大黃湯\|厚朴大黃湯]]主之。
39. 支飲，不得息，[[經方Classical formulas/葶藶大棗瀉肺湯\|葶藶大棗瀉肺湯]]主之。
40. 支飲，口不渴，作嘔者，或吐水者，[[經方Classical formulas/小半夏湯\|小半夏湯]]主之。
41. 腹滿，口舌乾燥，腸間有水氣者，[[經方Classical formulas/防己椒目葶藶大黃丸\|防己椒目葶藶大黃丸]]主之。
42. 膈間有水氣，嘔吐眩悸者，[[經方Classical formulas/小半夏加茯苓湯\|小半夏加茯苓湯]]主之。
43. 病人臍下悸，吐涎沫而頭眩者，此有水也，[[經方Classical formulas/五苓散\|五苓散]]主之。
44. 師曰：病有風水，有皮水，有正水，有石水，有黃汗。
45. 風水其脈自浮，其證骨節疼痛，惡風。皮水其脈亦浮，其證胕腫，按之沒指，不惡風，腹如鼓，不渴，當發其汗。正水其脈沉遲，其證為喘。石水其脈自沉，其證腹滿不喘，當利其小便。黃汗其脈沉遲，其證發熱，胸滿，四肢頭面腫，久不愈，必致癰膿。
46. 脈浮而洪，浮則為風，洪則為氣。風氣相搏，風強則為癮疹，身體為癢，癢者為瀉風，久為痂癩；氣強則為水，難以俯仰，身體洪腫，汗出乃愈。惡風則虛，此為風水；不惡風者，小便通利，上焦有寒，其口多涎，此為黃汗。
47. 寸口脈沉滑者，中有水氣，面目腫大，有熱，名曰風水。其人之目窠上微腫，如蠶新臥起狀，其頸脈動，時時咳，按其手足上，陷而不起者，亦曰風水。
48. 太陽病，脈浮而緊，法當骨節疼痛，今反不痛，體重而酸，其人不渴，此為風水，汗出即愈；惡寒者此為極虛，發汗得之。渴而不惡寒者，此為皮水。身腫而冷，狀如周痹，胸中窒，不能食，反聚痛，躁不得眠，此為黃汗。痛在骨節，咳而喘，不渴者，此為正水，其狀如腫，發汗則愈。然諸病此者，若渴而下利、小便數者，皆不可發汗，但當利其小便。
49. 心水為病，其身重而少氣，不得臥，煩躁，陰腫。
50. 肝水為病，其腹大，不能自轉側，脇下痛，津液微生，小便續通。
51. 肺水為病，其身腫，小便難，時時鴨溏。
52. 脾水為病，其腹大，四肢苦重，津液不生，但苦少氣，小便難。
53. 腎水為病，其腹大，臍腫，腰痛，不行溺，陰下濕如牛鼻上汗，其足逆冷，面反瘦。
54. 諸有水者，腰以下腫，當利小便；腰以上腫，當發汗乃愈。
55. 寸口脈沉而遲，沉則為水，遲則為寒。寒水相搏，脾氣衰則鶩溏，胃氣衰則身腫，名曰水分。
56. 少陽脈卑，少陰脈細，男子則小便不利，婦人則經水不利，名曰血分。
57. 婦人經水，前斷後病水者，名曰血分，此病難治；先病水，後經水斷，名曰水分，此病易治，水去則經自下也。
58. 寸口脈沉而數，數則為出，沉則為入，出為陽實，入為陰結；趺陽脈微而弦，微則無胃氣，弦則不得息；少陰脈沉而滑，沉為在裏，滑則為實，沉滑相搏，血結胞門，其瘕不瀉，經絡不通，名曰血分。
59. 問曰：病者苦水，面目身體皆腫，四肢亦腫，小便不利，脈之，不言水，反言胸中痛，氣上衝咽，狀如炙肉，當微咳喘，審如師言，其脈何類？師曰：寸口脈沉而緊，沉為水，緊為寒，沉緊相搏，結在關元。始時尚微，年盛不覺。陽衰之後，榮衛相干，陽損陰盛，結寒微動，腎氣上衝，咽喉塞噎，脇下急痛，醫以為留飲而大下之，沉緊不去，其病不除；復重吐之，胃家虛煩，咽燥欲飲水，小便不利，水穀不化，面目手足浮腫；又與葶藶下水，當時如小差，食飲過度，腫復如前，胸脇苦痛，象若奔豚，其水揚溢，則咳喘逆。當先攻其衝氣令止，乃治其咳，咳止，喘自差。先治新病，水當在後。
60. 水之為病，其脈沉小者，屬少陰為石水；沉遲者，屬少陰為正水；浮而惡風者，為風水，屬太陽；浮而不惡風者，為皮水，屬太陽。虛腫者，屬氣分，發其汗即已；脈沉者，[[經方Classical formulas/麻黃附子甘草湯\|麻黃附子甘草湯]]主之；脈浮者，[[經方Classical formulas/麻黃加朮湯\|麻黃加朮湯]]主之。
61. 風水，脈浮身重，汗出惡風者，[[經方Classical formulas/防己黃耆湯\|防己黃耆湯]]主之。
62. 風水，惡風，一身悉腫，脈浮不渴，續自汗出，無大熱者，[[經方Classical formulas/越婢湯\|越婢湯]]主之。
63. 皮水，四肢腫，水氣在皮膚中，四肢聶聶動者，[[經方Classical formulas/防己茯苓湯\|防己茯苓湯]]主之。
64. 裏水，一身面目黃腫，其脈沉，小便不利，[[經方Classical formulas/甘草麻黃湯\|甘草麻黃湯]]主之；[[經方Classical formulas/越婢加朮湯\|越婢加朮湯]]亦主之。
65. 問曰：黃汗之為病，身體腫，若重汗出而發熱口渴，狀如風水，汗沾衣，色正黃如柏汁，脈自沉，從何得之？師曰：以汗出入水中浴，水從汗孔入得之，宜[[經方Classical formulas/黃耆芍藥桂枝湯\|黃耆芍藥桂枝湯]]。
66. 黃汗之為病，兩脛自冷；假令發熱，此屬歷節。食已汗出，暮常盜汗，此榮氣熱也；若汗出已，反發熱者，久久身必甲錯；若發熱不止者，久久必生惡瘡；若身重，汗出已，轍輕者，久久身必瞤，瞤即胸痛；又從腰以上汗出，以下無汗，腰髖弛痛，如有物在皮中狀，劇則不能食，身疼重，煩躁，小便不利，此為黃汗，[[經方Classical formulas/桂枝加黃耆湯\|桂枝加黃耆湯]]主之。
67. 寸口脈沉而弱，沉即主骨，弱即主筋，沉即為腎，弱即為肝，汗出入水中，如水傷心，歷節痛，黃汗出，故曰歷節。
68. 味酸則傷筋，筋傷則緩，名曰泄；鹹則傷骨，骨傷則痿，名曰枯；枯泄相搏，名曰斷泄。榮氣不通，衛不獨行，榮衛俱微，三焦無禦，四屬斷絕，身體羸瘦，獨足腫大，黃汗出，兩脛熱，便為歷節。
69. 少陰脈浮而弱，弱則血不足，浮則為風，風血相搏，即疼痛如掣。
70. 肥盛之人，脈濇小，短氣，自汗出，歷節疼，不可屈伸，此皆飲酒汗出當風所致也。
71. 諸肢節疼痛，身體羸瘦，腳腫如脫，頭眩短氣，溫溫欲吐者，[[經方Classical formulas/桂枝芍藥知母甘草湯\|桂枝芍藥知母甘草湯]]主之。
72. 病歷節，疼痛不可屈伸，脈沉弱者，[[經方Classical formulas/烏頭麻黃黃耆芍藥甘草湯\|烏頭麻黃黃耆芍藥甘草湯]]主之。
73. 病歷節，疼痛，兩足腫，大小便不利，脈沉緊者，[[經方Classical formulas/甘草麻黃湯\|甘草麻黃湯]]主之；脈沉而細數者，[[經方Classical formulas/越婢加朮湯\|越婢加白朮湯]]主之。
74. 師曰：寸口脈遲而濇，遲則為寒，濇為血不足；趺陽脈微而遲，微則為氣，遲則為寒。胃氣不足，則手足逆冷；榮衛不利，則腹滿腸鳴相逐，氣轉膀胱，榮衛俱勞。陽氣不通即身冷，陰氣不通即骨疼。陽前通則惡寒，陰前通則痹不仁。陰陽相得，其氣乃行。大氣一轉，寒氣乃散。實則失氣，虛則遺溺，名曰氣分。
75. 氣分，心下堅，大如盤，邊如旋杯，[[經方Classical formulas/桂枝甘草麻黃生姜大棗細辛附子湯\|桂枝甘草麻黃生姜大棗細辛附子湯]]主之。
76. 水飲，心下堅，大如盤，邊如旋杯，[[經方Classical formulas/枳實白朮湯\|枳實白朮湯]]主之。
77. 小便不利，其人有水氣，若渴者，[[經方Classical formulas/栝蔞瞿麥薯蕷丸\|栝蔞瞿麥薯蕷丸]]主之。
78. 小便不利，其人有水氣在血分者，[[經方Classical formulas/滑石亂髮白魚散\|滑石亂髮白魚散]]主之；[[經方Classical formulas/茯苓白朮戎鹽湯\|茯苓白朮戎鹽湯]]亦主之。

---

# 【卷十五】辨瘀血吐衄下血瘡癰病脈證並治
1. 病人胸滿、唇痿、舌青、口燥，但欲嗽水，不欲嚥，無寒熱，脈微大來遲，腹不滿，其言我滿，此為有瘀血。
2. 病人如有熱狀，煩滿，口乾燥而渴，其脈反無熱，此為陰伏，是瘀血也，當下之，宜[[經方Classical formulas/下瘀血湯\|下瘀血湯]]。
3. 膈間停留瘀血，若吐血色黑者，[[經方Classical formulas/桔梗湯\|桔梗湯]]主之。
4. 吐血不止者，[[經方Classical formulas/柏葉湯\|柏葉湯]]主之；[[經方Classical formulas/黃土湯\|黃土湯]]亦主之。
5. 心氣不足，吐血，若衄血者，[[經方Classical formulas/瀉心湯\|瀉心湯]]主之。
6. 下血，先便而後血者，此遠血也，[[經方Classical formulas/黃土湯\|黃土湯]]主之。
7. 下血，先血而便者，此近血也，[[經方Classical formulas/赤豆當歸散\|赤豆當歸散]]主之。
8. 師曰：病人面無色，無寒熱，脈沉弦者，必衄血；脈浮而弱，按之則絕者，必下血；煩而咳者，必吐血。
9. 從春至夏衄血者，屬太陽也；從秋至冬衄血者，屬陽明也。
10. 尺脈浮，目睛暈黃者，衄未止也；黃去睛慧了者，知衄已止。
11. 問曰：寸口脈微浮而濇，法當亡血，若汗出，設不汗出者云何？師曰：若身有瘡，被刀斧所傷，亡血故也，此名金瘡。無膿者，[[經方Classical formulas/王不留行散\|王不留行散]]主之；有膿者，[[經方Classical formulas/排膿散\|排膿散]]主之，[[經方Classical formulas/排膿湯\|排膿湯]]亦主之。
12. 浸淫瘡，從口流向四肢者，可治；從四肢流來入口者，不可治。
13. 浸淫瘡，[[經方Classical formulas/黃連粉\|黃連粉]]主之。
14. 諸脈浮數，法當發熱，而反灑淅惡寒，若有痛處，當發其癰。
15. 師曰：諸癰腫者，欲知有膿無膿，以手掩腫上，熱者，為有膿；不熱者，為無膿也。
16. 腸癰之為病，其身甲錯，腹皮急，按之濡，如腫狀，腹無積聚，身無熱，脈數，此為腸內有癰也，[[經方Classical formulas/薏苡附子敗醬散\|薏苡附子敗醬散]]主之。
17. 少腹腫痞，按之即痛如淋，小便自調，時時發熱，自汗出，復惡寒，此為腸外有癰也。其脈沉緊者，膿未成也，下之當有血；脈洪數者，膿已成也，可下之，[[經方Classical formulas/大黃牡丹湯\|大黃牡丹湯]]主之。

---

# 【卷十五】辨胸痹病脈證並治
18. 師曰：夫脈當取太過不及，陽微陰弦，即胸痹而痛；所以然者，責其極虛也。今陽虛，知在上焦，胸痹而痛者，以其陰弦故也。
19. 平人無寒熱，胸痹，短氣不足以息者，實也。
20. 胸痹，喘息、咳唾、胸背痛，寸脈沉遲，關上小緊數者，[[經方Classical formulas/栝蔞薤白白酒湯\|栝蔞薤白白酒湯]]主之。
21. 胸痹不得臥，心痛徹背者，[[經方Classical formulas/栝蔞薤白半夏湯\|栝蔞薤白半夏湯]]主之。
22. 胸痹，心中痞，留氣結在胸，胸滿，脇下逆搶心者，[[經方Classical formulas/枳實薤白桂枝厚朴栝蔞湯\|枳實薤白桂枝厚朴栝蔞湯]]主之；[[經方Classical formulas/桂枝人參湯\|桂枝人參湯]]亦主之。
23. 胸痹，胸中氣塞或短氣者，此胸中有水氣也，[[經方Classical formulas/茯苓杏仁甘草湯\|茯苓杏仁甘草湯]]主之；[[經方Classical formulas/橘皮枳實生姜湯\|橘皮枳實生姜湯]]亦主之。
24. 胸痹，時緩時急者，[[經方Classical formulas/薏苡附子散\|薏苡附子散]]主之。
25. 胸痹，心中懸痛者，[[經方Classical formulas/桂枝生姜枳實湯\|桂枝生姜枳實湯]]主之。
26. 胸痹，胸痛徹背，背痛徹胸者，[[經方Classical formulas/烏頭赤石脂丸\|烏頭赤石脂丸]]主之。
27. 胸痹，其人常欲蹈其胸上，先未苦時，但欲飲熱者，[[經方Classical formulas/旋覆花湯\|旋覆花湯]]主之。
28. 胸痹，心下悸者，責其有痰也，[[經方Classical formulas/半夏麻黃丸\|半夏麻黃丸]]主之。
29. 胸痹，心下痛，或有惡血積冷者，[[經方Classical formulas/九痛丸\|九痛丸]]主之。

---

# 【卷十六】辨婦人各病脈證並治
1. 師曰：婦人得平脈，陰脈小弱，其人嘔，不能食，無寒熱，此為妊娠，[[Test/桂枝湯\|桂枝湯]]主之。於法六十日當有此證。設有醫治逆者，卻一月加吐下者，則絕之。
2. 婦人宿有癥病，經斷未及三月，而得漏下不止，胎動在臍上者，此為癥痼害。妊娠六月動者，前三月經水利時，胎也。下血者，斷後三月衄也。所以血不止者，其癥不去故也，當下其癥，[[經方Classical formulas/桂枝茯苓丸\|桂枝茯苓丸]]主之。
3. 婦人懷孕六七月，脈弦，發熱，其胎愈脹，腹痛，惡寒，少腹如扇，所以然者，子臟開故也，當以[[經方Classical formulas/附子湯\|附子湯]]溫之。
4. 師曰：婦人有漏下者；有半產後續下血都不絕者；假令妊娠腹中痛者，此為胞阻，[[經方Classical formulas/膠艾湯\|膠艾湯]]主之。
5. 婦人懷妊，腹中㽲痛，[[經方Classical formulas/當歸芍藥散\|當歸芍藥散]]主之。
6. 妊娠，嘔吐不止，[[經方Classical formulas/乾姜人參半夏丸\|乾姜人參半夏丸]]主之。
7. 妊娠，小便難，飲食如故，[[經方Classical formulas/當歸貝母苦參丸\|當歸貝母苦參丸]]主之。
8. 妊娠，有水氣，小便不利，灑淅惡寒，起即頭眩，[[經方Classical formulas/葵子茯苓散\|葵子茯苓散]]主之。
9. 婦人妊娠，身無他病，宜常服[[經方Classical formulas/當歸散\|當歸散]]，則臨產不難，產後亦免生他病。
10. 妊娠，身有寒濕，或腹痛，或心煩心痛，不能飲食，其胎躍躍動者，宜養之，[[經方Classical formulas/白朮散\|白朮散]]主之。
11. 婦人懷身七月，腹滿不得小便，從腰以下如有水狀，此太陰當養不養，心氣實也，宜瀉==勞宮、關元==，小便利則愈。
12. 問曰：新產婦人有三病，一者病痙，二者鬱冒，三者大便難，何謂也？師曰：新產血虛，多汗出，喜中風，故令病痙；亡血，復汗，寒多，故令鬱冒；亡津液，胃燥，故大便難。
13. 產婦鬱冒，其脈微弱，嘔不能食，大便反堅，但頭汗出。所以然者，血虛而厥，厥則必冒，冒家欲解，必大汗出，以血虛下厥，孤陽上出，故頭汗出也。所以產婦喜汗出者，亡陰血虛，陽氣獨盛，故當汗出，陰陽乃復。大便堅，嘔不能食者，[[經方Classical formulas/小柴胡湯\|小柴胡湯]]主之。
14. 鬱冒病解，能食，七八日更發熱者，此為胃實，[[經方Classical formulas/大承氣湯\|大承氣湯]]主之。
15. 產後腹中㽲痛，若虛寒不足者，[[經方Classical formulas/當歸生姜羊肉湯\|當歸生姜羊肉湯]]主之。
16. 產後腹痛，煩滿不得臥，不可下也，宜[[經方Classical formulas/枳實芍藥散\|枳實芍藥散]]和之。
17. 師曰：產後腹痛，法當以[[經方Classical formulas/枳實芍藥散\|枳實芍藥散]]；假令不愈，必腹中有瘀血著臍下也，[[經方Classical formulas/下瘀血湯\|下瘀血湯]]主之。
18. 產後七八日，無太陽證，少腹堅痛，此惡露不盡也；若不大便，煩躁發熱，脈微實者，宜和之；若日晡所煩躁，食則讝語，至夜即愈者，[[經方Classical formulas/大承氣湯\|大承氣湯]]主之。
19. 產後中風，數十日不解，頭痛，惡寒，發熱，心下滿，乾嘔，續自微汗出，[[經方Classical formulas/小柴胡湯\|小柴胡湯]]主之。
20. 產後中風，發熱，面赤，頭痛，汗出而喘，脈弦數者，[[經方Classical formulas/竹葉湯\|竹葉湯]]主之。
21. 產後煩亂，嘔逆，無外證者，此乳中虛也，[[經方Classical formulas/竹皮大丸\|竹皮大丸]]主之。
22. 產後下利，脈虛極者，[[經方Classical formulas/白頭翁加甘草阿膠湯\|白頭翁加甘草阿膠湯]]主之。
23. 婦人咽中如有炙臠者，[[經方Classical formulas/半夏厚朴茯苓生姜湯\|半夏厚朴茯苓生姜湯]]主之。
24. 婦人臟燥，悲傷欲哭，數欠伸，象如神靈所作者，[[經方Classical formulas/甘草小麥大棗湯\|甘草小麥大棗湯]]主之。
25. 婦人吐涎沫，醫反下之，心下即痞，當先治其吐涎沫，後治其痞。治吐宜[[經方Classical formulas/桔梗甘草茯苓澤瀉湯\|桔梗甘草茯苓澤瀉湯]]，治痞宜[[經方Classical formulas/瀉心湯\|瀉心湯]]。
26. 婦人之病，因虛積冷結，為諸經水斷絕，血結胞門。或繞臍疼痛，狀如寒疝；或痛在==關元==，肌若魚鱗；或陰中掣痛，少腹惡寒；或引腰脊，或下==氣街==；此皆帶下。萬病一言，察其寒、熱、虛、實、緊、弦，行其針藥，各探其源。子當辨記，勿謂不然。
27. 問曰：婦人年五十所，病下血數十日不止，暮即發熱，少腹裏急，腹滿，手掌煩熱，唇口乾燥，何也？師曰：此病屬帶下，何以知之？曾經半產，瘀血在少腹不去，故唇口乾燥也，[[經方Classical formulas/溫經湯\|溫經湯]]主之。
28. 經水不利，少腹滿痛，或一月再經者，[[經方Classical formulas/王瓜根散\|王瓜根散]]主之。陰腫者，亦主之。
29. 婦人半產，若漏下者，[[經方Classical formulas/旋覆花湯\|旋覆花湯]]主之；脈虛弱者，[[經方Classical formulas/黃耆當歸湯\|黃耆當歸湯]]主之。
30. 婦人陷經漏下，色黑如塊者，[[經方Classical formulas/膠姜湯\|膠姜湯]]主之。
31. 婦人少腹滿如敦狀，小便微難而不渴，或經後產後者，此為水與血俱結在血室也，[[經方Classical formulas/大黃甘遂阿膠湯\|大黃甘遂阿膠湯]]主之。
32. 婦人時腹痛，經水時行時止，止而復行者，[[經方Classical formulas/抵當湯、抵當丸#抵當湯\|抵當湯]]主之。
33. 婦人經水閉，臟堅癖，下白物不止，此中有乾血也，[[經方Classical formulas/礬石丸\|礬石丸]]主之。
34. 婦人六十二種風證，腹中氣血如刺痛者，[[經方Classical formulas/紅藍花酒\|紅藍花酒]]主之。
35. 婦人腹中諸病痛者，[[經方Classical formulas/當歸芍藥散\|當歸芍藥散]]主之，[[經方Classical formulas/小建中湯\|小建中湯]]亦主之。
36. 問曰：婦人病，飲食如故，煩熱不得臥，而反倚息者，何也？師曰：此名轉胞，不得溺也，以胞系了戾，故致此病，但利小便則愈，[[經方Classical formulas/腎氣丸\|腎氣丸]]主之。
37. 婦人陰寒，[[經方Classical formulas/蛇床子散\|蛇床子散]]主之。
38. 少陰脈滑而數者，陰中瘡也，蝕爛者，[[經方Classical formulas/狼牙湯\|狼牙湯]]主之。
39. 胃氣下泄，陰吹而喧，如失氣者，此穀道實也，[[經方Classical formulas/豬膏髮煎\|豬膏髮煎]]主之。

---